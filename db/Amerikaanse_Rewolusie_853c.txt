Amerikaanse Rewolusie


          Hierdie artikel behandel die politieke en maatskaplike
          ontwikkeling. Vir militêre gebeure, sien Amerikaanse
          Rewolusionêre Oorlog

          John Trumbull se skildery Onafhanklikheidsverklaring
          (Declaration of Independence) wys die vyf lede van die
          ontwerpskomitee, wat in 1776 die teks van die
          Onafhanklikheidsverklaring aan die Tweede Kontinentale Kongres
          in Philadelphia voorlê

          John Trumbull se skildery Onafhanklikheidsverklaring
          (Declaration of Independence) wys die vyf lede van die
          ontwerpskomitee, wat in 1776 die teks van die
          Onafhanklikheidsverklaring aan die Tweede Kontinentale Kongres
          in Philadelphia voorlê

          Amerika voor die rewolusie: Die Dertien Kolonies word in pienk
          aangedui

          Amerika voor die rewolusie: Die Dertien Kolonies word in pienk
          aangedui

   Die term Amerikaanse Rewolusie verwys na die tydperk gedurende die
   tweede helfte van die 18de eeu, toe die Dertien Kolonies - wat later as
   die Verenigde State van Amerika sou bekend staan - hulle
   onafhanklikheid van die Britse Ryk gekry het.

   In hierdie periode het die Kolonies in opstand teen die Britse
   heerskappy gekom en die Amerikaanse Rewolusionêre Oorlog begin, wat
   vanaf 1775 tot 1783 geduur het. Die oorlog het sy hoogtepunt met die
   Amerikaanse Onafhanklikheidsverklaring in die jaar 1776 en die Kolonies
   se militêre oorwinning in 1781 bereik.

   Frankryk het 'n beduidende rol in die oorlog gespeel, onder meer as die
   organiseerder van 'n anti-Britse koalisie. Die Franse het die
   Amerikaners van geld en ammunisie voorsien en 'n vloot en troepe na
   Amerika gestuur wat 'n beslissende rol in die Slag en Beleg van
   Yorktown gespeel het. Met hulle neerlaag naby Yorktown was die stryd
   vir die Britte verlore.

   Die Amerikaanse Rewolusie het met 'n aantal verreikende intellektuele
   en sosiale veranderings in die Amerikaanse maatskappy gepaard gegaan en
   onder meer die ideale van republikanisme onder die koloniale bevolking
   laat posvat. In 'n aantal deelstate is vurige debatte oor die rol van
   demokrasie in die regeringstelsel gevoer. Die republikeinse en
   demokratiese gedagtes het die ou tradisionele sosiale hiërargie
   omvergewerp en aanleiding gegee tot 'n nuwe etiek wat die grondbeginsel
   van Amerika se politieke waardes sou vorm.^[1]

   Die rewolusionêre periode het in 1763 begin, toe die militêre
   bedreiging deur Frankryk beëindig is. Groot-Brittanje was vasbeslote om
   die koste van die oorlog teen Frankryk ten minste gedeeltelik deur die
   kolonies te laat dra en het 'n aantal nuwe belastings begin hef.
   Hierdie maatreëls was baie ongewild, en is deur die setlaars selfs as
   onwettig beskou, aangesien hulle nie oor 'n verkose politieke
   verteenwoordiging in die Britse parlement beskik het nie.

   Nadat onluste in Boston uitgebreek het, is Britse troepe teen die
   opstandelinge uitgestuur, terwyl die setlaars hulle burgermag
   gemobiliseer het. In 1775 het die eerste gevegte tussen Britte en
   Amerikaners plaasgevind. Sowat 'n sesde of vyfde van die Amerikaanse
   bevolking was nog steeds lojaal gesind teenoor die Britse gesag, maar
   die Amerikaanse Patriotte het steeds tussen 80 en 90 persent van die
   koloniale gebied beheer, terwyl die Britse magsgebied tot 'n aantal
   nedersettings langs die Atlantiese kus beperk was.

   In 1776 het die afgevaardigdes van die dertien kolonies die Amerikaanse
   Onafhanklikheidsverklaring eenstemmig aanvaar en die Verenigde State
   van Amerika gestig. Danksy hulle politieke en militêre verbond met
   Frankryk het die Kolonies uiteindelik 'n oorwinning oor die Britte
   gehaal, en in die Vrede van Parys is die Amerikaanse onafhanklikheid in
   1783 deur Groot-Brittanje amptelik erken.

   Inhoud

        * 1 Oorsake
             + 1.1 Belasting sonder verteenwoordiging
             + 1.2 Die Seëlwet (1765)
             + 1.3 Die Townshend-wette (1767)
             + 1.4 Die Boston-slagting (1770)
             + 1.5 Die Boston Teeparty (1773)
             + 1.6 Die kolonisasie van die westelike gebiede
             + 1.7 Die politieke en filosofiese agtergrond
             + 1.8 Die krisisse van die jare 1772 tot 1775
        * 2 Die Slag van Lexington (1775)
        * 3 Die verskillende partye: Patriotte, lojaliste en onpartydige
          setlaars
             + 3.1 Die Patriotte - die rewolusionêres
             + 3.2 Lojaliste en onsydige setlaars
             + 3.3 Klasverskille
             + 3.4 Vroue
             + 3.5 Taal
        * 4 Die skepping van nuwe grondwette
        * 5 Militêre oorwinning en onafhanklikheid
        * 6 Oorlog
             + 6.1 Die Britte keer terug: 1776-1777
             + 6.2 Die Britse aanval op die suide: 1778-1783
             + 6.3 Rewolusie en verraad
        * 7 Vredesverdrag
        * 8 Nasleep van die Rewolusie
             + 8.1 Wêreldwye invloed
             + 8.2 Interpretasies
             + 8.3 Staatskuld
        * 9 Verwysings
        * 10 Bronne
             + 10.1 Algemene oorsig oor die Amerikaanse Rewolusie en die
               Rewolusionêre Oorlog
             + 10.2 Gespesialiseerde studies

[wysig] Oorsake

[wysig] Belasting sonder verteenwoordiging

   In 1763 het Groot-Brittanje oor uitgestrekte besittings in
   Noord-Amerika beskik. Naas die dertien kolonies was daar sestien
   kleiner gebiede, wat regstreeks deur koninklike goewerneure geregeer
   is. Danksy sy oorwinning in die Sewejarige Oorlog het Groot-Brittanje
   Nieu-Frankryk (Kanada), Spaans-Florida en die Indiaanse gebiede oos van
   die Mississippi-rivier gewen. Die Amerikaanse setlaars het hulself in
   1765 nog as lojale onderdane van die Britse Kroon beskou, met dieselfde
   historiese regte en pligte soos onderdane in Brittanje.^[2]

   Om te vergoed vir sy finansiële laste In Noord-Amerika tydens die
   Sewejarige Oorlog teen Frankryk was Groot-Brittanje van plan om
   belastings in die kolonies te hef. Alhoewel hierdie belasting relatief
   laag was, het die setlaars nogtans beswaar aangeteken. Hulle was immers
   vooraf nie geraadpleeg nie, aangesien hulle nie in die Britse parlement
   verteenwoordig was nie. Die leuse "Geen belasting sonder
   verteenwoordiging nie" het dus in die kolonies in baie Amerikaanse
   kringe gewild geraak.

   Londen het aangevoer dat die setlaars tenminste op 'n "virtuele" manier
   verteenwoordig was, maar die meeste Amerikaners het die teorie, dat
   mans in Londen wat niks van hulle behoeftes en lewensomstandighede af
   geweet het nie hulle sou kon verteenwoordig.^[3]

   Teoreties gesproke het Groot-Brittanje die ekonomieë van sy kolonies
   reeds deur die Navigation Acts volgens die merkantilistiese
   leerstellings gereguleer - dus was enige beleid waaruit die Britse Ryk
   voordeel getrek het (en wat ander ryke in ekonomiese opsig seer gemaak
   het) van voordeel. Nogtans het die owerhede oor 'n lang tydperk geduld
   dat die bepalings van hierdie wette deur die setlaars dikwels
   geïgnoreer of omseil is. Die bepalings van die wette is nou skielik
   algemeen afgedwing deur onder meer die uitreiking van onbeperkte
   lasbriewe tot huissoekings. Die Massachusetts-gebaseerde advokaat James
   Otis het in 1761 geredeneer dat hierdie lasbriewe die koloniste se
   konstitusionele regte sou aantas. Alhoewl Otis sy saak verloor het, het
   John Adams later geskryf: "American independence was then and there
   born."

[wysig] Die Seëlwet (1765)

   Benjamin Franklin (1706-1790)
   Benjamin Franklin (1706-1790)

   In 1764 het die Britse parlement nuwe wetgewing verorden, waardeur die
   Amerikaanse setlaars onder meer belasting op suikerprodukte opgelê is.
   Die protesbeweging, wat daarop gevolg het, het veral die boikot van
   Britse goedere as 'n nuwe magtige wapen gebruik. Die Seëlwet van 1765
   het voorsiening gemaak vir die eerste regstreekse belasting wat die
   Amerikaanse kolonies ooit deur die Britse parlement opgelê is. Die
   setlaars was verplig om die belastingseëls op alle dagblaaie,
   almanakke, pamflette en amptelike dokumente soos testamente en
   kollegediplomas (en selfs elke stel speelkaarte) aan te bring.

   Alle dertien kolonies het dadelik teen hierdie belasting geprotesteer,
   en volksleiers soos Patrick Henry in Virginia en James Otis in
   Massachusetts het massabyeenkomste en betogings georganiseer. 'n
   Geheime groep, die Sons of Liberty, is gestig en het kopers van die
   seëls met geweld gedreig. Lede van die groep het die rekords, wat deur
   die hof van die vise-admiraal in Boston gehou is, verbrand en die
   hoofregter Thomas Hutchinson se praghuis geplunder.

   Verskeie wetgewende vergaderings het 'n oproep aan alle burgers gedoen
   om gesamentlik teen die nuwe belastingwette op te tree, en
   afgevaardigdes uit nege kolonies het aan die New Yorkse Seëlwet-kongres
   van Oktober 1765 deelgeneem. Gematigdes onder die leiding van John
   Dickinson het 'n Verklaring van Regte en Besware opgestel, waarin hulle
   vasgestel het dat belasting sonder verteenwoordiging ou regte sou
   skend. Met hul ekonomiese boikot van Britse goedere het die setlaars
   hulle vasberadenheid om weerstand teen die belasting te bied
   onderstreep. Britse uitvoere na die Amerikaanse kolonies het van
   £2 250 000 in 1764 tot £1 944 000 in 1765 gedaal.

   In Londen het die nuwe regering onder die eerste minister Rockingham
   aan die bewind gekom, en in die parlement is daar beraadslaag of die
   wette herroep of eerder deur troepe afgedwing sou moet word. Die
   welsprekende Benjamin Franklin het die Amerikaanse saak gestel en
   verduidelik dat die kolonies in 'n reeks oorloë teen die Franse en
   Indiane reeds soldate, geld en bloed opgeoffer het om die Britse Ryk te
   verdedig en dat verdere belastings as gevolg van hierdie oorloë
   ongeregvaardig was en tot rebellie sou kon lei. Die parlement het
   saamgestem en die wette herroep, maar in 'n "Verklarende Wet" in Maart
   1766 duidelik gestel dat die parlement die volle reg sou hê om enige
   wet met betrekking tot die kolonies te verorden.^[4]

[wysig] Die Townshend-wette (1767)

   Nadat die belastings op eiendomme in Engeland in 1767 deur die
   parlement verlaag was, het Charles Townshend, die destydse Minister van
   Finansies, 'n wetsontwerp ingedien waarvolgens die belastinginkomste in
   die Amerikaanse kolonies verhoog sou word. Met die sogenaamde
   Townshend-wette is nuwe invoerbelastings op lood, glas, verf, tee en
   papier gehef. Die belastinginkomste sou gebruik word om die salarisse
   van Britse amptenare in die kolonies te betaal. Daarnaas het die wette
   ook bepaal dat die wetgewende vergadering van New York ontbind moes
   word, aangesien die afgevaardigdes steeds geweier het om 'n ander wet
   uit die jaar 1765 te aanvaar.

   Die Townshend-wette het weer aanleiding tot onluste in die kolonies
   gegee, en die Britse owerhede het troepe gestuur om wet en orde te
   herstel. Weens die voortgesette boikot-aksies teen Britse goedere het
   handelaars in die moederland groot verliese gely en uiteindelik was die
   parlement gedwing om die wette in 1770 te herroep. Om te demonstreer
   dat hulle nog steeds die reg sou hê om belastings in die kolonies te
   hef, het die Britse afgevaardigdes die belasting op tee bekragtig.

[wysig] Die Boston-slagting (1770)

   Hierdie handgeverfde gravure deur Paul Revere, wat die Boston-slagting
   uitbeeld, was 'n blitsverkoper in die kolonies
   Hierdie handgeverfde gravure deur Paul Revere, wat die Boston-slagting
   uitbeeld, was 'n blitsverkoper in die kolonies

   Reeds in Oktober 1768 is Britse troepe in Boston ontplooi nadat
   doeanebeamptes, wat die Townshend-wette moes toepas en afdwing,
   verskeie kere deur betogers bedreig was. Daar was nou voortdurend
   botsings tussen setlaars en soldate.

   Op 5 Maart 1770 is 'n groep Britse wagte in Boston deur betogers
   gehekel en met sneeuballe bestook. Britse soldate, wat hulle ter hulp
   gekom het, het skielik vuur geopen. Drie setlaars was onmiddellik dood,
   terwyl twee later aan hulle beserings beswyk het. Een van die
   slagoffers was Crispus Attucks, na bewering 'n burger van
   Swart-Afrikaanse of Indiaanse afkoms. Die Britse offisier-in-bevel,
   kaptein Thomas Preston, en agt van sy soldate is op aanklag van
   strafbare manslag in hegtenis geneem.

   Die Patriotte-leiers het die insident as 'n slagting beskryf en skerp
   veroordeel. Daar was dreigemente van gewelddadige vergelding, en onder
   die druk van betogers het goewerneur Thomas Hutchinson die Britse
   troepe uit die stadsgebied van Boston onttrek en op 'n eiland in die
   hawe gestasioneer.

   Om die onsydigheid van die koloniale howe te demonstreer het John Adams
   en Josiah Quincy, twee Patriotte-leiers, as vrywillige advokate
   ingespring om kaptein Preston en sy mans te verdedig. Tydens die
   hofsaak is daar egter min bewyse voorgelê, en Preston en ses soldate is
   gevolglik vrygespreek. Twee ander soldate is aan manslag skuldig
   bevind, op een hand gebrandmerk en vrygelaat.

   Baie Patriotte het die uitsprake skerp veroordeel, en 5 Maart is tot 'n
   patriotiese gedenkdag verklaar. Nogtans het die onttrekking van troepe
   en die herroeping van die meeste invoerbelastings gemoedere in Boston
   in die volgende jare gekalmeer. Maar die gevaar van gewelddadige
   opstand teen die Britse gesag het al bewys gelewer dat die Britse gesag
   in die kolonies maklik ondermyn sou kon word.

[wysig] Die Boston Teeparty (1773)

   Die Britse Oos-Indiese Kompanjie het in 1773 volgens 'n besluit van die
   parlement die monopolie op Amerikaanse tee-invoere gekry - 'n stap
   waarmee die finansieel minder suksesvolle maatskappy voordeel uit sy
   belangrike posisie in die handel met Indië sou trek om sodoende sy
   bankrotskap te vermy. Die Teewet van 10 Mei 1773 het invoerbelasting op
   'n manier aangepas dat die Oos-Indiese Kompanjie tee teen laer pryse as
   selfs die Amerikaanse smokkelaars kon verkoop. Die kompanjie het
   "amptelike" ontvangers van teeinvoere in die koloniale hawens van
   Boston, New York, Charleston en Philadelphia gekies en in September 'n
   half miljoen pond tee na Amerika verskeep. Maar die Teewet was net nog
   'n polities-ekonomiese maatreël waarteen die setlaars besware
   aangeteken het.
   Die Boston Teeparty (litografie uit die jaar 1846)
   Die Boston Teeparty (litografie uit die jaar 1846)

   Onder die druk van die Patriottegroepe het die tee-invoerders in
   Charleston, New York en Philadelphia geweier om die skeepsvragte tee
   aan te neem, maar in Boston het die amptelike handelaars (waaronder ook
   twee seuns en 'n neef van die plaaslike goewerneur Thomas Hutchinson)
   geweier om onder die politieke druk te swig. Die eerste teeskip, die
   Dartmouth, het Bostonhawe op 27 November bereik, en nog twee skepe het
   'n rukkie later daar aangedoen.

   Op 'n aantal massavergaderings, wat deur die setlaars byeengeroep is,
   het deelnemers geëis dat die tee terug na Engeland gestuur moes word
   sonder om die invoerbelasting te betaal. Die spannings is verhoog nadat
   Patriottegroepe onder die leiding van Samuel Adams die handelaars en
   die goewerneur genader het om hierdie besluit te aanvaar. Op 16
   Desember het 'n massavergadering van betogers by die Old South Church
   die nuus gekry dat Hutchinson nie sou toegee aan hulle eise nie.

   Teen middernag het Adams en 'n klein groep van die Sons of Liberty
   hulle as Mohawk-Indiane verklee, aan boord van die teeskepe gegaan, 342
   teekisse gegryp en hulle onder die oë van gropot skare toeskouers in
   die hawewater gestort.

   Hierdie nagtelike strooptog, wat later as die Boston Teeparty
   bekendheid verwerf het, was vir die Britse parlement net nog 'n bewys
   dat die bewoners van Massachusetts die harde kern van die
   protesbeweging teen die Britse gesag in die kolonies sou vorm. Met die
   sogenaamde Coercive Acts, dwangmaatreëls wat in 1774 ingestel is en op
   Massachusetts - en veral Boston - gemik was, wou die Britse
   afgevaardigdes die plaaslike setlaars vir die Teeparty en hulle opstand
   teen die Britse owerhede straf.

[wysig] Die kolonisasie van die westelike gebiede

   Met die Britse Koninklike Proklamasie van 1763 is 'n verbod op die
   vestiging van setlaars anderkant die Appalagge-bergreeks geplaas, maar
   die Amerikaanse koloniste het nie omgegee nie en steeds weswaarts
   getrek. Die proklamasie is kort daarna gewysig en die verbod is
   opgehef. Nogtans was baie Amerikaners woedend oor die feit dat hulle
   nie eers geraadpleeg is nie.

   Die Québec-wet van 1774 het die provinsie Québec se grense tot by die
   Ohio-rivier uitgebrei en sodoende die dertien kolonies se landeise
   uitgesluit. Teen hierdie tydperk het die meeste koloniste nie meer ag
   geslaan op nuwe wette vanuit Londen nie en eerder met die militêre
   opleiding van burgermagte en ander oorlogsvoorbereidings begin.^[5]

[wysig] Die politieke en filosofiese agtergrond

   Met sy gedagtes oor liberalisme het John Locke 'n beduidende invloed op
   die voordenkers van politieke onafhanklikheid in die Amerikaanse
   kolonies; met sy teorieë van 'n "maatskaplike ooreenkoms" het hy ook
   die morele regverdiging vir 'n gewapende opstand teen die heersende
   bewind opgelewer wat volgens die setlaars se opvatting hulle regte as
   Engelse burgers nou al jare lank onbeskaamd geminag het. Daarenteen het
   Jean-Jacques Rousseau se gedagtes volgens geskiedkundiges maar 'n baie
   klein rol in Amerika gespeel.^[6] Toe hulle die grondwette van die
   verskillende deelstate en dié van die Unie saamgestel het, het die
   Amerikaners hulle veral op Montesquieu se ontleding van die
   gebalanseerde Britse grondwet gesteun.

   Omtrent 1775 het die politieke ideologie, wat as republikanisme bekend
   gestaan het, die debatsvoering in die kolonies oorheers. Ook die
   sogenaamde Britse country party se kritiek op die destydse Britse
   regering aangaande moontlike korrupsie het 'n groot invloed op
   Amerikaanse politici uitgeoefen. Die koloniste het die Britse hof met
   luukse en oorgeërfde aristokrasie vereenselwig en dit in 'n toenemende
   mate verwerp.

   Die koloniste het korrupsie as die grootste euwel beskou, en as
   deugsame burgers het hulle hul persoonlike begeertes verwaarloos ten
   gunste van hul burgerlike verantwoordelikhede en verpligtinge. Mans het
   dit as hulle burgerlike verpligting beskou om vir hulle land te veg.
   Vir vroue was "republikeinse moederskap" 'n ideaal wat hulle met
   voorbeelde soos Abigail Adams en Mercy Otis Warren nagestreef het. Die
   eerste verpligting van 'n republikeinse vrou was om vir hulle kinders
   die republikeinse waardes in te prent en om luukse en pronkery te
   vermy. Die Amerikaanse "Stigtingvaders" - en hier veral Samuel Adams,
   Patrick Henry, Thomas Paine, Benjamin Franklin, George Washington,
   Thomas Jefferson en John Adams was sterk voorstanders van
   republikanisme.^[7]

[wysig] Die krisisse van die jare 1772 tot 1775

   Die Gaspee word aan die brand gesteek
   Die Gaspee word aan die brand gesteek
   Hierdie Amerikaanse weergawe van 'n Londense spotprent verwys na die
   "verkragting" van Boston deur die Intolerable Acts in die jaar 1774
   Hierdie Amerikaanse weergawe van 'n Londense spotprent verwys na die
   "verkragting" van Boston deur die Intolerable Acts in die jaar 1774
   Hierdie litografie uit die jaar 1846 het 'klassieke uitbeelding van die
   Bostonse Teepartytjie geword
   Hierdie litografie uit die jaar 1846 het 'klassieke uitbeelding van die
   Bostonse Teepartytjie geword

   Terwyl daar baie oorsake ten opsigte van die Amerikaanse Rewolusie
   geïdentifiseer kan word, was dit nogtans 'n reeks krisisse wat
   uiteindelik tot die uitbreek van oorlogshandelinge gelei het.^[8] Die
   eerste van hierdie krisisse was die sogenaamde Gaspee-voorval in Junie
   1772, vernoem na 'n Britse oorlogskip waarmee ongewilde handelswette
   afgedwing is en wat deur Amerikaanse patriotte aan die brand gesteek
   is.

   Kort daarna het goewerneur Thomas Hutchinson van Massachusetts berig
   dat hy en die koninklike regters regstreeks vanuit Londen betaal en die
   koloniale parlement sodoende verbygesteek is.

   Laat in 1772 het Samuel Adams daarmee begin om nuwe Committees of
   Correspondence daar te stel wat as 'n soort skakel tussen die patriotte
   in die dertien kolonies en uiteindelik ook as 'n raamwerk vir 'n
   rebelle-regering sou dien. Virginia as die grootste kolonie het sy
   Committee of Correspondence, waarin ook Patrick Henry en Thomas
   Jefferson gedien het, vroeg in 1773 gestig.^[9]

   Die Intolerable Acts, soos hulle deur die koloniste genoem is, het vier
   wette behels, wat deur die Britse parlement afgekondig is.^[10]. Die
   eerste was die Massachusetts Government Act (die Wet aangaande die
   Regering van Massachusetts), waardeur die oktrooi van Massachusetts
   gewysig en town meetings (munisipale vergaderings) beperk is. Die
   tweede wet oor die beheer van die regswese (Administration of Justice
   Act) het bepaal dat alle Britse soldate, wat gedagvaar sou word, voor
   'n Britse - en nie koloniale - hof moes verskyn.

   Die derde wet aangaande die Bostonse seehawe het bepaal dat die hawe
   van Boston gesluit sou bly totdat die Britte skadevergoeding sou
   ontvang vir die tee wat gedurende die Bostonse Teepartytjie verniel was
   (die Britte het hierdie skadevergoeding uiteindelik nooit ontvang nie).

   Die vierde wet - die Quartering Act van 1774 - het voorsiening gemaak
   vir die inkwartiering van Britse soldate, wat die gebied sou
   kontroleer, in die huise van Bostonse burgers. Die Eerste Kontinentale
   Kongres het die sogenaamde Suffolk Resolves (Suffolk-besluite)
   goedgekeur waardeur die Intolerable Acts onkonstitusioneel verklaar is,
   en mense is opgeroep om burgermagte te mobiliseer. Massachusetts is
   verder opgeroep om 'n patriotte-regering te vorm.

   As 'n reaksie op veral die Wet oor die Regering van Massachusetts het
   die inwoners van Worcester 'n gewapende brandwag voor die plaaslike
   geregshof gemobiliseer, en Britse magistrate is die toegang geweier.
   Soortgelyke gebeure het vinnig dwarsoor die kolonies plaasgevind.
   Britse troepe is vanuit Engeland na die kolonies ontbied, maar toe
   hulle in Amerika aangekom het, het die hele kolonie Massachusetts - met
   uitsondering van die besette stad Boston - die Britse beheer oor die
   plaaslike bewind lankal afgeskud.

[wysig] Die Slag van Lexington (1775)

   Benjamin Franklin se politieke spotprent Join, or Die het die dertien
   kolonies aangemoedig om saam te staan teen die Britse koloniale bewind
   Benjamin Franklin se politieke spotprent Join, or Die het die dertien
   kolonies aangemoedig om saam te staan teen die Britse koloniale bewind

   Die Slag van Lexington en Concord het op 19 April 1775 plaasgevind
   nadat die Britte 'n regiment gestuur het om in Concord wapens te
   konfiskeer en rewolusionêre in hegtenis te neem. Dit was die eerste
   slag van die Amerikaanse Rewolusionêre Oorlog, en die nuus oor die
   gebeure het die dertien kolonies aangevuur om hulle burgermagte te
   mobiliseer en troepe vir die beleg van Boston te stuur. 'n Tweede slag
   is op 17 Junie 1775 naby Bunker Hill geveg.

   In die laat lente van 1776 het die Amerikaners onder die bevel van
   George Washington die Britte gedwing om Boston te ontruim. Die hele
   gebied van die dertien kolonies was nou onder Amerikaanse beheer, en
   die patriotte was gereed om die onafhanklikheid te verklaar. Alhoewel
   daar in sommige gebiede nog 'n groter aantal lojaliste was, het hulle
   in Julie 1776 nêrens meer gesag uitgeoefen nie, terwyl die Britse
   koninklike amptenare lankal gevlug het.^[11]

   Die Tweede Kontinentale Kongres het in 1775 ná die begin van die oorlog
   vergader. Die kongres het die Kontinentale Leër in die lewe geroep en
   die Olive Branch Petition ("Olyftak-petisie") as 'n boodskap van
   versoening by die Britse Kroon ingehandig. Koning George III het egter
   geweier om die petisie aan te neem en die Proklamasie van Rebellie
   uitgereik wat optrede teen die "verraaiers" bepleit het. Tot by die
   jaar 1783 is daar geen onderhandelinge gevoer nie.

[wysig] Die verskillende partye: Patriotte, lojaliste en onpartydige setlaars

[wysig] Die Patriotte - die rewolusionêres

   Die rewolusionêres is destyds Patriots, Whigs, Congress-men of
   Amerikaners genoem. Hulle het die hele spektrum van sosiale en
   ekonomiese klasse omvat, maar was nogtans gekenmerk deur hulle
   eenstemmigheid dat die regte van Amerikaners verdedig moes word. Ná die
   oorlog was Patriotte soos George Washington, James Madison, John Adams,
   Alexander Hamilton en John Jay baie toegewyd aan republikanisme, maar
   tegelykertyd ook ywerig om die kolonies in 'n welvarende en magtige
   nasie te omskep, terwyl Patriotte soos Patrick Henry, Benjamin Franklin
   en Thomas Jefferson demokratiese asook agrariese planter-elemente
   verteenwoordig het en eerder 'n soort streekmag met groter politieke
   gelykheid voorgestaan het.

[wysig] Lojaliste en onsydige setlaars

   Terwyl die presiese syfers onbekend is, beraam geskiedkundiges dat
   tussen vyftien en 25 persent van die koloniste lojaal aan die Britse
   Kroon gebly het; hulle het destyds bekend gestaan as lojaliste, Tories
   of King's men. Lojaliste was gewoonlik ouer, minder bereid om ou bande
   te verbreek en dikwels geassosieer met die Anglikaanse kerk. Baie van
   hulle was ervare handelaars met sakebetrekkinge dwarsoor die Britse
   Ryk, soos byvoorbeeld Thomas Hutchinson uit Boston. Onlangse immigrante
   wat nog nie volledig geamerikaniseer was ook meer daartoe geneig om die
   Britse koning te ondersteun, soos byvoorbeeld Skotse setlaars in die
   agterland.

   Daar is egter merkwaardige voorbeelde van lojaliste wat nie hooggebore
   mense was nie, en dit is onwaarskynlik dat hulle by die skattings oor
   die totale aantal lojaliste ingesluit is. Amerikaanse Indiane was een
   van die belangrikste verteenwoordigers van hierdie groep lojaliste; die
   meeste van hulle het Amerikaanse pleidooie dat hulle in die
   rewolusionêre oorlog liewer neutraal sou moet bly van die hand gewys,
   en baie van die Eerste Nasies het die kant van die Britse Ryk gekies.
   Daar was ook aansporings van albei kante om die steun van plaaslike
   stamme en hulle hoofde vir die oorlogvoering te verseker. Die stamme
   wat sterk op die koloniale handel gesteun het, het gewoonlik die kant
   van die rewolusionêres gekies, alhoewel ook politieke oorwegings 'n rol
   by hierdie keuse gespeel het.

   Die mees bekende stamhoof wat by die lojaliste aangesluit het was
   Joseph Brant van die Mohawk-stam, wat strooptogte langs die grens teen
   afgeleë nedersettings in Pennsilvanië en New York uitgevoer het totdat
   'n Amerikaanse leër onder die bevel van John Sullivan New York in 1779
   beveilig en alle lojale stamme vir goed na Kanada verdryf het.^[12]

   'n Ander groep, wat hulle met die saak van die lojaliste vereenselwig
   het, maar yl gedokumenteer is, is Afrika-slawe wat aktief vir die
   Britse leër gerekruteer is. Hulle is met beloftes soos vrylating,
   beskerming vir hulle gesinne en grondskenkings gelok, waarby veral die
   laasgenoemde belofte dikwels verbreek is. Ná die oorlog het baie van
   die "swart lojaliste" hulle in Nova Scotia, Bo-Kanada en Neder-Kanada
   en ander gebiede van die Britse Ryk gevestig, waar van hulle
   nakomelinge nog steeds bly.
   Thomas Paine se pamflet Common Sense
   Thomas Paine se pamflet Common Sense

   'n Minderheid waarvan die presiese getalle onbekend is het geprobeer om
   tydens die oorlog 'n posisie van neutraliteit in te neem. Baie van
   hulle het 'n lae profiel gehandhaaf. Die mees uitgesproke neutrale
   groep, veral in Pennsylvanië, was die Kwakers (of Religious Society of
   Friends). Toe die patriotte die onafhanklikheid verklaar het, is
   Kwakers, wat voortgegaan het om met die Britte handel te dryf, daarvan
   beskuldig dat hulle aanhangers van die Britse bewind sou wees, asook
   die "aanstokers en skrywers van oproerige publikasies" wat krities
   teenoor die rewolusionêres se saak gestaan het.

   Ná die oorlog het die oorgrote meerderheid van lojaliste in Amerika
   gebly en teruggekeer na hul gewone lewens. Sommige van hulle, soos
   byvoorbeeld Samuel Seabury, het bekende Amerikaanse leiers geword.
   Tussen 100 000 en 250 000 lojaliste het hulle in Kanada,
   Groot-Brittanje of op die Wes-Indiese Eilande gevestig in een van die
   grootste migrasies in die geskiedenis. Hulle het sowat vyf persent van
   die totale bevolking in die kolonies verteenwoordig. Toe die lojaliste
   die suide van die VSA in 1783 verlaat het, het hulle sowat 75 000 van
   hulle slawe saamgeneem na die Britse Wes-Indies^[13], waar hulle
   nakomelinge sowat 26 jaar vroeër vrygelaat is as hulle Amerikaanse
   lotgenote.

[wysig] Klasverskille

   In die vroeë 20ste eeu het geskiedkundiges soos J. Franklin Jameson
   navorsing oor die klassestruktuur van die Patriotte-beweging gedoen en
   die moontlikheid van 'n klassestryd binne die rewolusionêre gebeure
   ondersoek. In die laaste vyftig jaar het geskiedkundiges hierdie
   hipotese meestal laat vaar en die hoë vlak van ideologiese eenheid
   beklemtoon. Net soos daar welvarende en arm lojaliste was, was ook die
   Patriotte deur 'n heterogene samestelling gekenmerk waarby die meer
   welvarendes en hoër opgeleides 'n groter kans op 'n loopbaan as
   offisiere in die leër gehad het. Ideologiese eise het steeds eerste
   gekom: Die Patriotte het die onafhanklikheid as 'n middel beskou
   waarmee hulle die Britse onderdrukking en belasting kon afskud en veral
   hulle eie regte kon herstel. Die meeste kleinboere, ambagsmanne en
   kleinhandelaars het ook by die Patriotte aangesluit en gelyke politieke
   regte opgeëis. Hulle was veral in Pennsilvanië suksesvol, maar nie
   soseer in Nieu-Engeland nie, waar John Adams Thomas Paine se pamflet
   Common Sense vanweë sy "absurde demokratiese denkbeelde" aangeval
   het.^[14]

   Nogtans was die pamflet met 79 bladsye 'n buitengewone sukses wat deur
   'n half miljoen Amerikaners gekoop is.^[15] Selfs George Washington,
   wat aanvanklik gereserveerd oor onafhanklikheid gepraat het, was net
   soos duisende ander koloniste nou oortuig van Paine se voorstelle en
   het dit "sound doctrine and unanswerable reasoning" genoem.^[16]

[wysig] Vroue

   Vroue uit alle maatskaplike groepe het op verskillende maniere hulle
   bydrae tydens die Amerikaanse Rewolusie gelewer. Net soos manne het
   vroue aan sowel die Britse asook die Amerikaanse kant van die
   rewolusionêre oorlog deelgeneem, en ook Anglo-Amerikaanse, Swart en
   Indiaanse vroue was verdeel langs Patriotte- en Lojaliste-lyne.
   Abigail Adams, die eggenote van die tweede Amerikaanse president John
   Adams, was 'n ooggetuie van die rewolusionêre gebeure en het kommentaar
   daarop gelewer
   Abigail Adams, die eggenote van die tweede Amerikaanse president John
   Adams, was 'n ooggetuie van die rewolusionêre gebeure en het kommentaar
   daarop gelewer

   Terwyl vroue nie regstreeks by die formele rewolusionêre politieke
   gebeure betrokke was nie, het selfs gewone huishoudelike take 'n
   politieke betekenis gekry aangesien die oorlog alle aspekte van die
   politieke, burgerlike en huishoudelike lewe deurdring het.
   Patriotte-vroue het saam met hulle mans Britse goedere geboikot, op die
   Britte gespioeneer, die Amerikaanse leërs begelei sodra hulle marsjeer
   het en die soldate se wasgoed gewas en vir hulle kos voorberei, geheime
   boodskappe gebring en - as mans verklee - ook aan gevegte deelgeneem.
   Maar dit was veral belangrik dat hulle die werk op hulle plase
   voortgesit het sodat hulle kos aan die leërs en hulle gesinne kon
   verskaf.

   Vanweë die boikot van Britse goedere was die aktiewe rol van
   Amerikaanse vroue baie belangrik - die boikot het immers veral
   huishoudelike goedere soos tee en lakens geraak. Vroue was genoodsaak
   om weer hul eie weefstoel te gebruik - 'n vaardigheid wat destyds voor
   die oorlog al in onbruik verval het. In 1769 het die vroue van Boston
   40 000 stringe garing vervaardig, terwyl 180 vroue in Middletown
   (Massachusetts) 20 522 jaart se lakens geweef het.^[17]

   Die vraagstuk van politieke lojaliteit het soms ook die sosiale weefsel
   van koloniale Amerikaanse vroue versteur - die besluit van 'n man om sy
   trou aan die Britse koning te verbreek of om dit te bewaar het op die
   terrein van gesins-, klas- en vriendskapsbande deurgewerk en vroue van
   hulle vroeëre gemeenskappe en verbindings afgesny. Die lojaliteit van
   'n eggenote teenoor haar man, wat voor die oorlog 'n suiwer privaatsaak
   was, is nou as 'n politieke daad beskou, veral sodra die mans besluit
   het om lojaal teenoor Groot-Brittanje te bly.

   Swart Amerikaners het die rewolusionêre retoriek as 'n belofte van
   vryheid en gelykheid begryp. Hierdie hoop is nie bewaarheid nie.
   Alhoewel sowel die Britse asook die Amerikaanse regering gedurende die
   oorlog deurgaans vryheid as 'n beloning vir militêre diens belowe en
   talle slawe probeer het om hul lewensomstandighede as soldate of
   ondersteuners te verbeter, het die uitkoms van die oorlog die lewens
   van sowel vrye Swartes asook slawe nouliks verander. Ná die Rewolusie
   is slawerny in die noordelike deelstate geleidelik afgeskaf, maar in
   die suide eerder nog uitgebrei. Rasvooroordele het in Amerika algemeen
   voorgekom.

   Vir die Indiaanse bevolking was die Amerikaanse Rewolusie allesbehalwe
   'n oorlog oor vaderlandsliefde of onafhanklikheid. Baie van die Eerste
   Nasies wou liewer neutraal bly en het min waarde daaraan geheg om nog
   'n keer by 'n Europese konflik betrokke te raak. Nogtans is die meeste
   van hulle gedwing om kant te kies. Indiaanse dorpe was van die eerste
   nedersettings wat deur die Patriotte se burgermagte aangeval is, en
   soms het die Amerikaanse magte nie eens omgegee met wie die inwoners
   eintlik gesimpatiseer het nie. Vir talle Indiaanse vroue het die oorlog
   veral hul sosiale, gesins- en boerelewe versteur.

[wysig] Taal

   In die tydperk van die Rewolusie het Amerikaners ook begin om die
   toekoms van die Engelse taal in Amerika in verband met die
   rewolusionêre gebeure te beskou en om 'n roemryke toekoms vir
   Amerikaanse Engels te voorspel. Baie mense het teen die einde van die
   18de eeu besef dat Engels in Noord-Amerika sedert die stigting van die
   eerste nedersettings in Jamestown en Plymouth al sy eie kenmerke
   ontwikkel had. Thomas Jefferson was daarvan oortuig dat Amerikaners
   meer verdraagsaam sou wees teenoor taalveranderings as mense in
   Engeland sodat daar in die toekoms na die Amerikaanse taal moontlik nie
   meer as Engels sou verwys word nie.

   Dr. John Witherspoon, die Skotse president van die
   Princeton-universiteit, het in 'n reeks opstelle oor die Engelse taal
   in Noord-Amerika, wat hy in 1781 vir die Pennsylvania Journal geskryf
   het, reeds na die eenvormigheid van die Amerikaanse taal verwys en dit
   moontlik geag dat Amerikaanse Engels sy bande met die taal van Engeland
   sou verbreek en sy eie standaardtaal begin ontwikkel.


   Amerikaanse Rewolusie

     Being entirely sepatated from Britain, we shall find some centre or
     standard of our own, and not be subject to the inhabitants of that
      island, either in receiving new ways of speaking or rejecting the
                                  old.^[18]


   Amerikaanse Rewolusie

   Daar was konsensus dat hierdie nuwe standaardtaal nie per ongeluk sou
   geskep word nie. 'n Leser, wat sy kommentaar in 1774 in die Royal
   American Magazine as An American onderteken het, het 'n goeie indruk
   van sy rewolusionêre ywer gegee toe hy geskryf het dat die Engelse taal
   in die afgelope eeu in Brittanje aansienlik verbeter was, maar


   Amerikaanse Rewolusie

   its highest perfection, with every other branch of human knowledge, is
          perhaps reserved for this Land of light and freedom^[19]


   Amerikaanse Rewolusie

   Die skrywer was moontlik John Adams, die latere president, aangesien hy
   'n enkele jare later 'n vergelykbare voorstel in 'n brief aan die
   President van die Amerikaanse Kongres gemaak het. Die brief is op 5
   September 1780 in Amsterdam geskryf.^[20] Adams verwys in die brief na
   die belangrikheid van "welsprekendheid en taal" in 'n republiek en voer
   voorbeelde soos Frankryk, Spanje en Italië aan wat almal Taalakademieë
   in die lewe geroep het om hul tale te ontwikkel en te verbeter.
   Daarnaas voorspel hy ook 'n groot toekoms vir die Engelse taal:


   Amerikaanse Rewolusie

   ...English is destined to be in the next and succeeding centuries more
     generally the language of the world than Latin or French is in the
     present age. The reason of this is obvious, because the increasing
          population in America, and their universal connection and
   correspondence with all nations will, aided by the influence of England
   in the world, whether great or small, force their language into general
   use, in spite of all the obstacles that may be thrown in their way, if
                       any such there should be..^[21]


   Amerikaanse Rewolusie

   Voor die Onafhanklikheidsverklaring en die Rewolusionêre Oorlog is die
   meeste boeke en gedagtes uit Europa ingevoer, en die grootheid van die
   Engelse literatuur en opvoedkunde is nooit bevraagteken nie. Maar as
   gevolg van die politieke onafhanklikheid en die vryheidsoorlog teen
   Groot-Brittanje het die Amerikaners se houding teenoor Engeland en sy
   kultuur vinnig verander. Dit was nou 'n regverdiging vir die afkeer
   teen alles wat van Engelse oorsprong was en die begin van 'n nuwe
   Amerikaanse patriotisme wat die nuwe onafhanklike konfederasie ook as
   die bakermat van 'n nuwe beskawing beskou het wat drasties van die
   Europese model sou verskil.

   Noah Webster (1758-1843), 'n boorling van Hartford (Connecticut), was
   een van die vurigste voorstanders van hierdie nuwe patriotisme. Ná sy
   studie van regswetenskappe aan die Yale-universiteit het hy moeilikhede
   ondervind om sy brood as advokaat te verdien, en Webster het om
   noodgedwonge as 'n onderwyser bekwaam. Die gehalte van die destydse uit
   Engeland ingevoerde skoolboeke was dikwels onbevredigend, en vanweë die
   Rewolusionêre Oorlog was daar ook 'n ernstige tekort aan opvoedkundige
   werke. Webster het derhalwe begin om drie grondleggende skoolboeke vir
   die voorsiening van onderwys in Engels saam te stel - 'n spelboek, 'n
   grammatika en 'n boek met leesoefeninge wat in die jare 1783, 1784 en
   1785 onder die indrukweekkende titel A Grammatical Institute of the
   English Language verskyn het.

   Hulle was die eerste boeke van hul soort in Amerika, en hulle was 'n
   groot sukses - binne eenhonderd jaar is daar na ramings sowat 80
   miljoen eksemplare verkoop.^[22] Die boeke, wat vir Webster 'n beskeie
   inkomste van een sent per eksemplaar besorg het, het in die volgende
   dekades 'n buitengewoon groot invloed op die Engelse taal in Amerika
   uitgeoefen, terwyl Webster hom aan verdere projekte in verband met die
   Engelse taalkunde toegewy het. Die klein woordeboek of Dictionary, wat
   in 1806 vrygestel is, was net die voorloper van sy grootste werk, An
   American Dictionary of the English Language, wat in 1828 in twee
   kwartoformaat-boekdele verskyn het en waarmee hy die gedagte van 'n
   onafhanklike Amerikaanse probeer bevorder het.

   Met al sy werke het Webster op sy hoofdoel gekonsentreer - om die bewys
   te lewer dat Amerikaanse Engels duidelik van die taal van die Britse
   Eilande verskil het en lankal besig was om homself onafhanklik van
   Europese invloede te ontwikkel. In die voorwoord tot sy Dissertations
   on the English Language, with Notes Historical and Critical (1789)
   skryf Webster


   Amerikaanse Rewolusie

   As an independent nation our honor requires us to have a system of our
    own, in language as well as government. Great Britain, whose children
   we are, should no longer be our standard; for the taste of her writers
    is already corrupted, and her language on the decline. But if it were
   not so, she is at too great a distance to be our model, and to instruct
                us in the principles of our own tongue.^[23]


   Amerikaanse Rewolusie

   Die onafhanklikheid van Groot-Brittanje was nie die enigste gedagte
   waarin mense destyds belang gestel het nie; in 1789 het mans soos
   Webster ook die dringende behoefte besef om die dertien kolonies in 'n
   verenigde nasie saam te smelt. Webster het op 'n spellinghervorming
   aangedring om 'n eie Amerikaanse ortografie te skep wat duidelik van
   dié van Engeland sou verskil, en beweer that such an event is an object
   of vast political consequence. Webster het dit só gestel:


   Amerikaanse Rewolusie

    ...national language is a band of national union. Every engine should
     be employed to render the people of this country national; to call
    their attachments home to their own country; and to inspire them with
                    the pride of national character.^[24]


   Amerikaanse Rewolusie

   Nadat hy een jaar in Engeland gebly het, het Webster 'n meer gematigde
   houding ingeneem, maar die voorwoord tot sy American Dictionary
   weerspieël die siening wat hy steeds gepropageer het:


   Amerikaanse Rewolusie

    It is not only important, but, in a degree necessary, that the people
      of this country should have an American Dictionary of the English
     Language; for, although the body of the language is the same as in
     England, and it is desirable to perpetuate that sameness, yet some
   differences must exist. Language is the expression of ideas; and if the
   people of our country cannot preserve an identity of ideas, they cannot
      retain an identity of language. Now an identity of ideas depends
   materially upon a sameness of things or objects with which the peoples
     of the two countries are conversant. But in no two portions of the
       earth, remote from each other, can such identity be found. Even
      physical objects must be different. But the principal differences
      between the people of this country and of all others, arise from
       different forms of government, different laws, institutions and
   customs... the institutions in this country which are new and peculiar,
    give rise to new terms, unknown to the people of England... No person
    in this country will be satisfied with the English definitions of the
    words congress, senate and assembly, court &c. for although these are
   words used in England, yet they are applied in this country to express
            ideas which they do not express in that country.^[25]


   Amerikaanse Rewolusie

[wysig] Die skepping van nuwe grondwette

   In die somer van 1776 het die Patriotte die gesag oor die hele gebied
   van die Amerikaanse kolonies en hul bevolking uitgeoefen, en die
   Lojaliste was magteloos. In alle dertien state was die regerings
   omvergewerp, die geregshowe gesluit en die Britse agente en goewerneurs
   uit hulle huise verdryf. Daar was nou verkose konvensies en "wetgewende
   vergaderings" wat buite enige wetlike raamwerk gestaan het en sodoende
   'n behoefte aan nuwe grondwette vir elke deelstaat wat die voormalige
   koninklike oktrooie sou vervang. Die deelstate was immers nie langer
   kolonies nie.^[26]

   Op 5 Januarie 1776, ses maande voor die ondertekening van die
   Onafhanklikheidsverklaring, het New Hampshire die eerste grondwet
   bekragtig. In Mei 1776 het die Kongres besluit om alle vorme van
   koninklike gesag en owerhede deur plaaslik geskepte outoriteite te
   vervang. Virginia, Suid-Carolina en New Jersey het hul grondwette nog
   voor 4 Julie saamgestel. Rhode Island en Connecticut het sommer net hul
   bestaande koninklike oktrooie geneem en alle verwysing na die Britse
   Kroon geskrap.^[27]

   Naas die besluitneming oor die nuwe regeringsvorm was die deelstate
   genoodsaak om vooraf te bepaal hoe die konstitusionele vergaderings
   gekies sou word en op watter manier die ontwerpe vir nuwe grondwette
   bekragtig sou word. In state waar die welvarendes die kontrole oor die
   proses uitgeoefen het, soos in Maryland, Virginia, Delaware, New York
   en Massachusetts, is grondwette met die volgende kenmerke bekragtig:
     * Die uitoefening en omvang van die stemreg was aan besit gekoppel,
       en net welvarendes kon politieke ampte beklee (alhoewel New York en
       Maryland die voorvereistes ten opsigte van besit verlaag het).^[28]
     * Die deelstate het nou oor parlementêre tweekamerstelsels beskik,
       waarby die laerhuis die politieke kontrole oor die hoërhuis
       uitgeoefen het.
     * Die goewerneurs het oor groot politiese gesag beskik, waaronder 'n
       vetoreg ten opsigte van die wetgewende gesag van die parlement en
       groot bevoegdhede ten opsigte van die benoeming van
       staatsamptenare.
     * Daar was geen beperkings op die aantal regeringsampte wat 'n
       individu mog beklee nie.
     * Godsdienste, wat deur state ingevoer is, is ook deur die nuwe
       grondwette amptelik erken.

   In deelstate waar ook minder welvarendes groot invloed op die
   konstitusionele proses uitgeoefen het, soos in Pennsylvanië, New Jersey
   en New Hampshire, is grondwette bekragtig wat
     * die algemene stemreg vir blanke mans erken het of slegs 'n klein
       besit vereis om stemreg te kry of 'n politieke amp te beklee (New
       Jersey het die stemreg ook aan sommige welvarende weduwees verleen
       - 'n besluit wat 25 jaar later herroep is);
     * sterk parlementêre eenkamerstelsels behels het;
     * minder gesag aan goewerneurs gegee het (hulle het nie oor 'n
       vetoreg beskik nie en min invloed op politieke benoemings
       uitgeoefen); en
     * individue verbied het om meer as een regeringsamp te beklee.

   In state waar konserwatiewe of radikale politici die opperhand gehet
   nie, het die minder invloedryke opposisie nie altyd die nuwe grondwet
   aanvaar sonder om besware aan te teken nie. Die radikale tendense in
   Pennsylvanië se grondwet het slegs veertien jaar bestaan. In 1970 het
   die konserwatiewes 'n meerderheid in die wetgewende vergadering behaal,
   'n nuwe konstitusione vergadering byeengeroep en die bestaande grondwet
   gewysig. Die nuwe teks het die algemene stemreg vir blanke mans
   duidelik beperk, die goewerneur van 'n vetoreg en groot invloed op die
   proses van politieke benoemings voorsien, en 'n hoërhuis met voorregte
   vir welvarende kandidate naas die laerhuis ingevoer. Thomas Paine het
   die grondwet as onwaardig vir Amerika beskryf.^[29]

[wysig] Militêre oorwinning en onafhanklikheid

   Die militêre gebeure was in 1775 op Boston gekonsentreer. Die stad was
   'n Britse basis, maar omsingel deur Amerikaanse burgermagte uit
   nabygeleë kolonies. Die Kongres het George Washington as
   opperbevelhebber gekies, en hy het die Britse troepe gedwing om die
   stad in Maart 1776 te ontruim. Op hierdie tydstip het die Patriotte
   feitlik die beheer oor alle dertien kolonies uitgeoefen en was nou
   klaar om die onafhanklikheid te proklameer.^[30]

   Op 10 Januarie 1776 het Thomas Paine sy politieke pamflet met die titel
   Common Sense gepubliseer waarin hy vir republikanisme en
   onafhanklikheid van Groot-Brittanje as die enigste oplossing vir die
   Amerikaans-Britse geskille bepleit het.^[31]

   Op 2 Julie 1776 is die Verenigde State se Onafhanklikheidsverklaring
   deur die Tweede Kontinentale Kongres bekragtig en twee dae later, op 4
   Julie, onderteken. Die laasgenoemde datum word nog steeds as die
   Amerikaanse Onafhanklikheidsdag gevier. Die oorlog met Brittanje het al
   in April 1775 uitgebreek, en die kolonies het aanvanklik gepoog om 'n
   wedersydse aanvaarbare vredesooreenkoms met Brittanje te bereik. Nou
   was almal ten gunste van die onafhanklikheidsverklaring.^[32]

   Die Articles of Confederation and Perpetual Union, wat algemeen as die
   Articles of Confederation bekend staan, was die eerste
   regeringsdokument van die Verenigde State wat die kolonies in 'n losse
   konfederasie van soewereine state verenig het. Die Tweede Kontinentale
   Kongres het die Articles in November 1777 aangeneem, alhoewel hulle
   eers drie jaar later formeel bekragtig is.^[33]

[wysig] Oorlog

[wysig] Die Britte keer terug: 1776-1777

   In Augustus 1776 het die Britse owerhede versterkings na die front
   gestuur, en die jong Amerikaanse Kontinentale Leër is in die Slag van
   Long Island in die hewigste gevegte van die onafhanklikheidsoorlog
   verwikkel. Die Britse troepe het uiteindelik New York Stad ingeneem en
   byna daarin geslaag om generaal Washington gevange te neem. Die stad
   was tot by die jaar 1783 deur die Britte beset en is tot hulle
   politieke en militêre hoofbasis uitgebou. Ook New Jersey het deel
   uitgemaak van die Britse magsgebied, maar Washington het die
   Delaware-rivier oorgesteek en die plaaslike Britse troepe met sy
   verrassingsaanval in die Slagte van Trenton en Princeton verslaan. Die
   Amerikaanse herverowering van New Jersey het nuwe asem in die Patriotte
   se rewolusionêre saak ingeblaas.
   Generaal Washington in die Slag van Monmouth
   Generaal Washington in die Slag van Monmouth

   Die Britte het in 1777 twee ongekoördineerde aanvalle op die
   Amerikaners uitgevoer. Britse troepe uit New York Stad het 'n
   oorwinning oor Washington behaal en die nasionale hoofstad Philadelphia
   verower. Met 'n gelyktydige aanval het 'n tweede Britse leër uit Kanada
   in die Verenigde State ingeval om Nieu-Engeland van die res van die
   land af te sny. Die leër is egter i Oktober 1777 in Saratoga (deelstaat
   New York) deur Amerikaanse troepe omsingel en gevange geneem.

   Die Amerikaanse oorwinning het die Franse aangemoedig om amptelik by
   die Amerikaanse Rewolusionêre Oorlog betrokke te raak, en danksy die
   onderhandelinge met Benjamin Franklin het Frankryk vroeg in 1778 'n
   permanente militêre bondgenoot van die Amerikaners geword. Later het
   ook Spanje (1779) en Nederland by die koalisie aangesluit. Die Britte
   was nou gedwing om sonder bondgenote teen 'n magtige koalisie te veg en
   moes daarnaas ook 'n Atlantiese seeblokkade omseil. Die Amerikaanse
   slagvelde het sodoende slegs een front in Brittanje se oorlog
   verteenwoordig.^[34]

   As gevolg van die vyandelike koalisie en die steeds verslegtende
   militêre situasie het die Britse bevelhebber, sir Henry Clinton,
   Philadelphia ontruim om die troepe in New York Stad te versterk. Op hul
   terugtog is die Britse troepe deur generaal Washington aangeval. Die
   Slag van Monmouth was die laaste groot geveg in die noordelike
   deelstate, en die Britte het uiteindelik daarin geslaag om na New York
   Stad terug te wyk. Terwyl Britte en Amerikaners mekaar in die noorde
   skaakmat gesit het, het die fokus van die militêre gebeure na die suide
   verskuif.^[35]

[wysig] Die Britse aanval op die suide: 1778-1783

   Die beleg van Yorktown het met die oorgawe van 'n Britse leër geëindig
   en die weg gebaan vir die einde van die Amerikaanse Rewolusionêre
   Oorlog
   Die beleg van Yorktown het met die oorgawe van 'n Britse leër geëindig
   en die weg gebaan vir die einde van die Amerikaanse Rewolusionêre
   Oorlog

   In laat Desember 1778 het die Britte Savannah in Georgia ingeneem en
   begin om verder noordwaarts na Suid-Carolina te marsjeer. Die Patriotte
   se oorwinning in die Slag van Kettle Creek (Georgia) het die noorde van
   Georgia van 'n besetting gespaar. Die Britte het vervolgens Charleston
   in Suid-Carolina ingeneem en 'n netwerk van forte in die binneland
   opgerig - veral in die hoop dat die Lojaliste bereid sou wees om vir
   die Britse Kroon te veg. Desondanks het slegs 'n kleiner aantal
   Lojaliste by die Britse troepe aangesluit, en die soldate was dus
   gedwing om ondanks die aanhoudende gevegte met Amerikaners na
   Noord-Carolina en Virginia te marsjeer waar hulle op 'n reddingsaksie
   van die Britse Vloot vertrou het. Die Vloot is egter deur Franse
   oorlogskepe verniel. Die Britse troepe onder die bevel van generaal
   Cornwallis het gevolglik in Yorktown (Virginia) vasgesit en was ná 'n
   gemeenskaplike Frans-Amerikaanse aanval in Oktober 1781 gedwing om te
   kapituleer. Generaal Washington het sodoende die Britte se hoofleër
   uitgeskakel, en alhoewel die Britse koning George III vasbeslote was om
   met die oorlog voort te gaan het sy aanhangers in die parlement 'n
   neerlaag gely sodat die oorlog in Noord-Amerika tot 'n einde gekom
   het.^[36]

   Die laaste seegeveg het op 10 Maart 1783 voor die kus van Kaap
   Canaveral plaasgevind toe drie Britse oorlogskepe onder leiding van die
   HMS Sybil geprobeer het om die Kontinentale Leër se soldy te roof.
   Hulle is deur kaptein John Barry en sy bemanning verslaan.

[wysig] Rewolusie en verraad

   Die Engelse koning het gewapende Amerikaners in Augustus 1775 tot
   verraaiers teen die Kroon verklaar. Aanvanklik het die Britse owerhede
   begin om Amerikaanse gevangenes soos gewone kriminele te behandel.
   Hulle het in die tronk beland, en voorbereidings is getref om hulle
   weens hoogverrad aan te kla. Veral lord Germain en lord Sandwich het
   hierop aangedring. Baie Amerikaanse krygsgevangenes, wat na die Slag
   van Bunker Hill deur die Britte aangehou is, het blykbaar ook verwag
   dat hulle gehang sou word.

   Die Britse regering het egter geskroom om met die aanklagtes van
   verraad en teregstellings voort te gaan. Daar was immers tienduisende
   van Lojaliste in die Amerikaanse magsgebied wat moontlik deur die
   Amerikaners van verraad beskuldig sou word. Die Britse strategie het
   dus daarop gefokus om hierdie Lojaliste as pionne in 'n politieke
   skaakspel te gebruik. Ná die kapitulasie in Saratoga in 1777 was daar
   duisende Britse gevangenes in Amerikaanse hande wat doelbewus as
   gyselaars aangehou is.

   In 1782 is alle Amerikaners in Britse hande deur 'n parlementsbesluit
   amptelik as krygsgevangenes erken, en ná die Rewolusionêre oorlog het
   Britte en Amerikaners hul oorlewende gevangenes uitgeruil.^[37]

[wysig] Vredesverdrag

   In die vredesverdrag met Groot-Brittanje, wat as die Vrede van Parys
   bekend staan, is ale gebiede ood van die Missippirivier en suid van die
   Groot Mere aan die Verenigde State oorgedra, alhoewel Florida by
   hierdie reëling nie ingesluit was nie (die Britte het op 3 September
   1783 'n afsonderlike ooreenkoms met Spanje gesluit waarvolgens
   Groot-Brittanje Florida weer aan die Spanjaarde afgestaan het).

   Die Eerste Nasies, wat die betrokke gebiede bewoon het, was by die
   ondertekening van die vredesverdrag nie verteenwoordig nie en het dit
   tot by hulle militêre neerlaag teen Amerikaanse troepe ook nie erken
   nie. Kwessies in verband met grense en skuldlaste is eers in die
   sogenaamde Jay-ooreenkoms van die jaar 1795 aangespreek.^[38]

[wysig] Nasleep van die Rewolusie

   Die Britse neerlaag het vir sowat vyf persent van die Amerikanse
   bevolking ballingskap in die buiteland beteken. 'n Geskatte 100 000
   United Empire Loyalists het die nuutgestigte republiek verlaat en hulle
   merendeels in die oorgeblewe Britse kolonies in Noord-Amerika gevestig
   soos byvoorbeeld die Provinsie Quebec. Die Amerikaanse
   lojaliste-setlaars was veral gekonsentreer in die sogenaamde Eastern
   Townships (tans Estrie) van Quebec, op die Prins-Edward-eiland en in
   Nova Scotia. Brittanje het die nuwe kolonies van Bo-Kanada (tans
   Ontario) en Nieu-Brunswick met die og op hierdie setlaars gestig.^[39]

[wysig] Wêreldwye invloed

   Die Rewolusie het sy aanvang in deelstate sonder oorgeërfde stand of
   posisie geneem - ondanks die mislukte pogings van die sogenaamde
   Geselska van die Cincinnati (Society of the Cincinnati) om 'n sodanige
   klasverdeling te skep. Ná die Rewolusie het 'n suiwer demokratiese
   politiek - volgens die oortuigings van byvoorbeeld Matthew Lyon -
   moontlik geword, ten spyte van die teenkanting en ontsteltenis van die
   Federaliste-party.^[40]

   Die regte van die volk is in die deelstate se nuwe grondwette verskans
   en het die algemene aanvaarding van die kernwaardes van die Amerikaanse
   republikanisme bevorder: Vryheid, individuele regte, gelykheid en
   afkeuring van korrupsie. Die grootste uitdaging vir die ou maatskaplike
   orde in Europa was die afkeuring van oorgeërfde politieke mag en die
   demokratiese gedagte dat die regering die toestemming van die
   geregeerdes nodig het. Die voorbeeld van die eerste geslaagde rewolusie
   teen 'n Europese koloniale ryk het 'n model vir baie ander koloniale
   volke geskep wat besef het dat hulle eweneens die juk van vreemde
   oorheersing sou kan verbreek om selfregerende nasies te word.^[41]

   Marokko was die eerste land wat in 1777 die Verenigde State van Amerika
   se onafhanklikheid van die Verenigde Koninkryk erke het. Tien jaar
   later het die twee lande die Marokkaans-Amerikaanse Vriendskapsverdrag
   onderteken. Friesland, een van die sewe Verenigde Provinsies van die
   Republiek der Nederlande, was die tweede land wat die Amerikaanse
   onafhanklikheid op 26 Februarie 1782 erken het. Die State-Generaal van
   die Republiek der Nederlande het hierdie voorbeeld op 19 April 1782
   gevolg, en John Adams is tot die eerste Amerikaanse ambassadeur in Den
   Haag benoem.^[42]

   Die Amerikaanse Rewolusie was die eerste in die reeks Atlantiese
   Rewolusies wat deur die Franse Rewolusie, die Haïtiaanse Rewolusie en
   Simon Bolívar se Latyns-Amerikaanse Vryheidsoorloë voortgesit is. Die
   politieke nabewings het ook Ierland geraak en die aanleiding tot die
   Ierse Opstand van die jaar 1798 gegee. Die Amerikaanse Rewolusie het
   daarnaas ook invloed op die politieke gebeure in die Pools-Litause
   Koninkryk en Nederland uitgeoefen.^[43]

   Die Rewolusie het 'n regstreekse impak op Groot-Brittanje,
   Ierland,Nederland en Frankryk gehad. Baie Britse en Ierse lede van die
   Whig-party het hulle ten gunste van die Amerikaanse saak uitgespreek.
   Naas die Nederlandse opstand teen die einde van die 16de eeu en die
   Engelse Burgeroorlog in die 17de eeu was die Amerikaanse Rewolusie een
   van die eerste lesse wat Europeërs vir die omverwerping van 'n ou
   bewind kon leer, soos byvoorbeeld vir die Marquis de Lafayette wat
   later in die tydperk van die Franse Rewolusie op politieke gebied
   aktief geraak het. Die Amerikaanse Onafhanklikheidsverklaring het die
   Franse Verklaring van Mense- en Burgerregte beïnvloed.^[44]

   Die Noord-Amerikaanse state se nuutgevonde onafhanklikheid van die
   Britse Ryk het egter ook daartoe gelei dat die slawerny in die
   Verenigde State tot die jaar 1865 voortbestaan en sodoende eers 32 jaar
   ná sy afskaffing in alle Britse kolonies onwettig verklaar is. Ook die
   Eerste Nasies het 'n duur prys betaal - hulle is gedurende die Britse
   bewind deur die owerhede beskerm, maar in die nuutgestigte Verenigde
   State is ooreenkomste, wat met hulle gesluit is, dikwels verbreek,
   hulle is van hul regte en uiteindelik ook van hul land ontneem.

[wysig] Interpretasies

   Die akademiese wêreld verskil ten opsigte van die uitwerkings van die
   Amerikaanse Rewolusie. Die breë spektrum van menings strek van 'n ouer
   sienswyse waarvolgens die die Amerikaanse Rewolusie hoegenaamd nie as
   "rewolusionêr" beskou kan word nie, geen radikale omwenteling van die
   koloniale samelewing teweeggebring het nie en eintlik slegs 'n veraf
   bewind deur 'n plasslike regering vervang het^[45] tot onlangse
   standpunte, wat oorspronklik onder meer deur geskiedkundiges soos
   Bernard Bailyn, Gordon S. Wood en Edward Morgan ingeneem is en die
   Amerikaanse Rewolusie as 'n unieke en radikale gebeurtenis beskou wat
   ingrypende veranderings meegebring en groot uitwerkings op die
   wêreldpolitiek gehad het en op die groeiende aanvaarding van die
   republikeinse beginsels gegrond was soos die natuurlike menseregte en
   'n regstelsel en wetgewing wat deur die mense self verkies is.^[46]

[wysig] Staatskuld

   Die Amerikaanse staatskuld ná die Rewolusie het in drie kategorieë
   geval. Die eerste was $11 miljoen se buitelandse lenings wat gedurende
   die Rewolusie veral deur Frankryk toegestaan is. Die tweede en derde
   kategorie van elkeen sowat $24 miljoen was lenings wat deur Amerikaanse
   burgers aan die federale en die regerings van deelstate toegestaan is;
   burgers het dikwels voedsel, perde en ander voorrade aan die
   Rewolusionêre troepe verkoop. Die Amerikaanse Kongres het saamgestem
   dat die buitelandse skuldlas deur die vermoë en gesag van die nuwe
   regering afbetaal sou kan word.

   Ander skuldlaste het uit sogenaamde belowende note bestaan wat tydens
   die Rewolusionêre Oorlog aan soldate, handelaars en boere uitgereik is
   wat hierdie betaalmiddele op die premis aanvaar het dat die nuwe
   grondwet 'n regering sou skep wat hierdie skulde uiteindelik sou
   betaal.

   Die totale oorlogskoste van die deelstate het $114 miljoen beloop,
   terwyl die federale regering $37 miljoen gespandeer het.^[47] Die
   Kongres het die skuldlas van die deelstate saam met die binne- en
   buitelandse skulde in 'n nasionale skuldlas omgeskep wat altesaam $80
   miljoen beloop het. Aan die leners is die nominale waarde van hul
   skuldbriewe terugbetaal as 'n saak van nasionale eer, maar ook om die
   kredietwaardigheid van die nuwe nasie te bevestig.

[wysig] Verwysings

     * Hierdie artikel, of gedeeltes daarvan, is uit die volgende
       Wikipedia artikel vertaal: American Revolution

    1. ^ Wood (1992); Greene & Pole (1994), hoofstuk 70
    2. ^ Greene & Pole (1994), hoofstuk 11
    3. ^ William S. Carpenter, "Taxation Without Representation" in
       Dictionary of American History, Volume 7 (1976); Miller (1943)
    4. ^ Miller (1943)
    5. ^ Greene & Pole (1994), hoofstuk 15
    6. ^ Charles W. Toth, Liberté, Egalité, Fraternité: The American
       Revolution & the European Response. (1989), bl. 26.
    7. ^ Greene & Pole (1994), hoofstuk 9
    8. ^ Miller (1943), bl. 335-392
    9. ^ Greene & Poole (1994), hoofstukke 22-24
   10. ^ Miller (1943) bl. 353-376
   11. ^ Miller (1948) bl. 87
   12. ^ Nash, Lawrence (2005): Freedom Bound, in: The Beaver: Canada's
       History Magazine.[1] Februarie/Maart 2007, uitgegee deur Kanada se
       National History Society. bl. 16-23. ISSN 0005-7517
   13. ^ Greene & Pole (1994), hoofstuk 20-22
   14. ^ Nash (2005); Resch (2006)
   15. ^ Goldman, Eric F.: Firebrands of the Revolution. In: National
       Geographic Magazine, Vol. 146, Nommer 1, Julie 1974, bl. 20
   16. ^ Goldman (1974)
   17. ^ Berkin (2006); Greene & Pole (1994), hoofstuk 41
   18. ^ Baugh, Albert C. en Thomas Cable: A History of the English
       Language. Third Edition. Londen. Guild Publishing 1986, bl. 355-356
   19. ^ Matthews, Albert (red.): Transcripts of the Colonial Society of
       Massachusetts, XIV, bl. 263-64. Herdrukte uitgawe in Mathews,
       Mitford M.: The Beginnings of American English. Chicago: University
       of Chicago Press 1931, bl. 40-41
   20. ^ Baugh/Cable (1986), bl. 356
   21. ^ Mitford M. Matthews: The Beginnings of American English. Chicago:
       Chicago University Press 1931, bl. 42-43
   22. ^ Baugh/Cable (1986), bl. 358
   23. ^ Baugh/Cable (1986), bl. 359
   24. ^ Baugh/Cable (1986), bl. 359
   25. ^ Baugh/Cable (1986), bl. 360
   26. ^ Nevins (1927); Greene & Pole (1994) hoofstuk 29
   27. ^ Nevins (1927)
   28. ^ Nevins (1927); Greene & Pole (1994), hoofstuk 29
   29. ^ Wood (1992)
   30. ^ Mackesy (1992)
   31. ^ Greene en Poole (1994), hoofstuk 26
   32. ^ Greene en Pole (1994), hoofstuk 27
   33. ^ Greene en Pole (1994), hoofstuk 30
   34. ^ Mackesy (1992), Higginbotham (1983)
   35. ^ Mackesy (1992), Higginbotham (1983)
   36. ^ Mackesy (1992), Higginbotham (1983)
   37. ^ Miller, John C.: Triumph of Freedom, 1775-1783. Boston:
       Little,Brown and Company 1948, bl. 166
   38. ^ Miller (1948), bl. 616-48
   39. ^ Van Tine (1902)
   40. ^ Wood: Radicalism, bl. 278-79
   41. ^ Palmer (1959)
   42. ^ Frisians first to recognize USA! (Na aanleiding van 'n artikel
       van Kerst Huisman wat op 29 Desember 1999 in die dagblad Leeuwarder
       Courant gepubliseer is)
   43. ^ Palmer (1959), Greene & Pole (1994), hoofstukke 53-55
   44. ^ Palmer (1959); Greene & Pole (1994), hoofstukke 49-52; Die
       Verligting en Menseregte
   45. ^ Greene, Jack in: The American Historical Review - The American
       Revolution Section 25
   46. ^ Wood (2003)
   47. ^ Jensen: The New Nation: A History of the United States During the
       Confederation, 1781-1789. New York, NY: Alfred A. Knopf 1950, bl.
       379

[wysig] Bronne

     * Greene, Jack P. en J. R. Pole (uitgewers): The Blackwell
       Encyclopedia of the American Revolution (1994), 845 bl.; behandel
       veral die politieke gedagtes; hersiene uitgawe (2004) onder die
       titel A Companion to the American Revolution
     * Mackesy, Piers: The War for America: 1775-1783 (1992), Britse
       militêre studie. Aanlyn beskikbaar
     * Miller, John C. Origins of the American Revolution (1943) Aanlyn
       beskikbaar
     * Miller, John C. Triumph of Freedom, 1775-1783 (1948) Aanlyn
       beskikbaar
     * Toth, Charles. W.: Liberté, Egalité, Fraternité: The American
       Revolution & the European Response. Albany, NY: Whitston Publishing
       Company 1989
     * Wood, Gordon S.: The American Revolution: A History (2003),
       beknopte oorsig

[wysig] Algemene oorsig oor die Amerikaanse Rewolusie en die Rewolusionêre
Oorlog

     * Higginbotham, Don: The War of American Independence: Military
       Attitudes, Policies, and Practice, 1763-1789 (1983) Aanlyn
       beskikbaar in die ACLS History E-book Project. Omvattende werk oor
       die militêre en ander aspekte van die Rewolusionêre Oorlog
     * Jensen, Merrill: The Founding of a Nation: A History of the
       American Revolution 1763-1776 Indianapolis, IN: Hackett Publishing
       Company 2004.

[wysig] Gespesialiseerde studies

     * Berkin, Carol.Revolutionary Mothers: Women in the Struggle for
       America's Independence (2006)
     * Nash, Gary B.: The Unknown American Revolution: The Unruly Birth of
       Democracy and the Struggle to Create America. (2005). ISBN
       0-670-03420-7
     * Van Tyne, Claude Halstead: American Loyalists: The Loyalists in the
       American Revolution (1902)

   Kategorieë: Amerikaanse Rewolusie • Amerika • Rewolusies

