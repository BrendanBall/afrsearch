Hamlet


   Hamlet, soos voorgestel deur die Amerikaanse akteur Edwin Booth in
   ongeveer 1870.
   Hamlet, soos voorgestel deur die Amerikaanse akteur Edwin Booth in
   ongeveer 1870.

   Hamlet is 'n treurspel deur William Shakespeare wat waarskynlik tussen
   1599 en 1601 geskryf is. Die toneelstuk speel in Denemarke af en vertel
   hoe prins Hamlet wraak neem op sy oom, Claudius, wat Hamlet se vader
   vermoor, met sy moeder getrou en die troon oorgeneem het. Hamlet bevat
   'n intensiewe kartering van die loop van egte en geveinsde
   kranksinnigheid, van oorweldigende smart tot briesende woede, en verken
   temas soos verraad, wraak, bloedskande en morele korrupsie.

   Ten spyte van 'n groot hoeveelheid letterkundige speurwerk word die
   presiese jaar waarin die toneelstuk geskryf is steeds betwis. Drie
   verskillende vroeë weergawes van die toneelstuk bestaan vandag: hulle
   staan bekend as die Eerste Kwartyn (of "First Quarto" in Engels), die
   Tweede Kwartyn (of "Second Quarto") en die Eerste Folio ("First
   Folio"). Elke weergawe bevat reëls en selfs tonele wat nie in die ander
   voorkom nie. Shakespeare het Hamlet waarskynlik op die Amletus-legende
   gebaseer. Dié legende, wat sterk ooreenkomste met Shakespeare se
   toneelstuk bevat, is vandag bekend danksy die 13de-eeuse geskiedkundige
   Saxo Grammaticus, wat dit in sy Gesta Danorum weergegee het. Dit is
   daarna ook verhaal deur die 16de-eeuse geleerde François de
   Belleforest, asook in 'n verlore Elisabethaanse toneelstuk wat vandag
   as die Ur-Hamlet bekend staan.

   Die toneelstuk se dramatiese struktuur en die diepsinnigheid van die
   karakterisering beteken dat Hamlet uit verskeie oogpunte geanaliseer,
   geïnterpreteer en bespreek kan word. Kommentaarskrywers krap al eeue
   lank kop oor Hamlet se huiwering om sy oom te vermoor. Sommige sien dit
   as 'n manier om die aksie te verleng, terwyl ander dit sien as 'n
   gevolg van die druk wat uitgeoefen word deur die ingewikkelde
   filosofiese en etiese kwessies rondom koelbloedige moord, voorbedagte
   wraak en verydelde begeerte. Meer onlangse en psigoanalitiese kritici
   het Hamlet se onderbewussyn ondersoek en feministiese kritici het die
   soms beswadderde karakters van Ophelia en Gertrude herevalueer en
   gerehabiliteer.

   Hamlet is verreweg Shakespeare se langste toneelstuk en word gereken as
   een van die kragtigste en invloedrykste treurspelle in die Engelse
   taal. Dit bied 'n intrige wat vatbaar is vir "skynbaar eindelose
   hervertelling en verwerkings deur ander".^[1] Tydens Shakespeare se
   leeftyd was dit een van sy gewildste werke^[2] en dit word steeds gelys
   onder die toneelstukke wat die meeste opgevoer is: dit is sedert 1879
   bo-aan die lys van die Britse toneelgeselskap die Royal Shakespeare
   Company.^[3] Die toneelstuk het reeds 'n verskeidenheid skrywers
   geïnspireer, van Goethe en Charles Dickens tot James Joyce en Iris
   Murdoch, en is beskryf as die "wêreld se mees verfilmde storie na
   Aspoestertjie".^[4] Die titelrol is waarskynlik geskep met Richard
   Burbage in gedagte; hy was die vernaamste treurspelspeler van
   Shakespeare se tyd.^[5] In die vierhonderd jaar sedert die toneelstuk
   se skepping is die rol deur die vernaamste akteurs, en soms ook
   aktrises, van elke era vertolk.

   Inhoud

        * 1 Oorsig
        * 2 Bronne
        * 3 Datum
        * 4 Tekste
        * 5 Analise en kritiek
             + 5.1 Kritieke geskiedenis
             + 5.2 Dramatiese struktuur
             + 5.3 Taal
        * 6 Konteks en interpretasies
             + 6.1 Gelowige interpretasie
             + 6.2 Filosofiese interpretasie
             + 6.3 Politieke interpretasie
             + 6.4 Psigoanalitiese interpretasie
             + 6.5 Feministiese interpretasie
        * 7 Invloed
        * 8 Opvoeringsgeskiedenis
             + 8.1 Van Shakespeare se tyd tot die Interregnum
             + 8.2 Restourasie en die 18de eeu
             + 8.3 19de eeu
             + 8.4 20ste eeu
             + 8.5 Op die silwerdoek
             + 8.6 Verwerkings vir die verhoog en silwerdoek
        * 9 Verwysings
             + 9.1 Aantekeninge
             + 9.2 Weergawes van Hamlet
             + 9.3 Sekondêre bronne
        * 10 Eksterne skakels

[wysig] Oorsig

   Horatio, Hamlet en die spook (1798), in Hamlet 1.4.
   Horatio, Hamlet en die spook (1798), in Hamlet 1.4.

   Die hooffiguur in Hamlet is Prins Hamlet van Denemarke, die seun van
   die pas oorlede Koning Hamlet en die broerskind van Koning Claudius. Na
   die dood van Koning Hamlet trou Claudius in aller haas met die koning
   se weduwee, Gertrude, Hamlet se moeder, en volg hy sy broer as koning
   op. Op die agtergrond is Denemarke se langdurige vete met die naburige
   Noorweë en 'n inval, onder leiding van die Noorse prins, Fortinbras,
   word verwag.

   Die toneelstuk open met 'n koue wintersnag by Elsinore, die Deense
   koninklike kasteel. Die skildwagte probeer Hamlet se vriend, Horatio,
   daarvan oortuig dat hulle Koning Hamlet se spook gesien het; die spook
   verskyn weereens, wat die wagte se verhale beaam. Na Horatio hom van
   die spook vertel het, besluit Hamlet om dit met sy eie oë te sien.
   Daardie nag verskyn die spook aan Hamlet: hy vertel Hamlet dat hy sy
   vader se gees is en onthul dat Claudius die koning vermoor het deur gif
   in sy ore te giet. Die spook beveel Hamlet om sy vader se dood te
   wreek; Hamlet stem in en besluit om homself as kranksinnig voor te doen
   in 'n poging om agterdog te verhoed. Hy is egter nie seker of die spook
   betroubaar is nie.

   Claudius en Gertrude hou hulself besig met staatsaangeleenthede en
   probeer om 'n inval deur Prins Fortinbras van Noorweë af te weer. Hulle
   is besorgd oor Hamlet se aanhoudende droefheid oor sy vader se dood en
   sy toenemende wispelturige gedrag. Hulle stuur twee van Hamlet se
   vriende, Rozencrantz en Guildernstern, om die oorsaak van Hamlet se
   veranderde gedrag uit te vind. Hamlet ontvang sy vriende goedhartig,
   maar gewaar gou dat hulle spioene van sy moeder en stiefvader is.

   Polonius is Claudius se getroue hoofraadgewer; sy seun, Laertes, staan
   op die punt om sy studies in Frankryk voort te sit en sy dogter,
   Ophelia, word deur Hamlet die hof gemaak. Nóg Polonious nóg Laertes
   keur die verhouding goed en beide waarsku haar daarteen. Kort daarna
   ontmoet Ophelia Hamlet in die geheim, maar sy is so verontrus deur sy
   vreemde gedrag dat sy haar vader van Hamlet se toestand vertel.
   Polonius skryf Hamlet se kranksinnigheid toe aan die "ekstase van die
   liefde"^[6] en lig Claudius en Gertrude daaroor in. Tydens hulle
   volgende afspraak vaar Hamlet teen Ophelia uit en beskuldig haar van
   onbeskeidenheid en sê dat sy haar na 'n nonneklooster moet haas.

   Hamlet is steeds nie daarvan oortuig dat die spook hom die waarheid
   vertel het nie, maar die aankoms van 'n toneelgeselskap bied hom 'n
   uitweg. Hy besluit om 'n toneelstuk op die planke te bring wat sy vader
   se moord sou weergee; hy kan dan Claudius se skuld of onskuld vasstel
   deur sy reaksie. Die howelinge vergader om die toneelstuk te aanskou,
   met Hamlet wat deurlopende kommentaar lewer. Na die toneel waarin die
   akteur wat die koning vertolk vermoor word deur gif in sy ore, staan
   Claudius skielik uit sy stoel op en verlaat hy die kamer: dit is bewys
   genoeg om Hamlet van sy oom se skuld te oortuig. Claudius vrees vir sy
   lewe en stuur Hamlet onder valse voorwendsels na Engeland, onder die
   toesig van Rosencrantz en Guilderstern. Saam met Hamlet stuur Claudius
   'n brief aan die Engelse wat instruksies gee dat die draer van die
   brief vermoor moet word.

   Gertrude ontbied Hamlet na haar slaapkamer om 'n verduideliking te eis.
   Op pad daarheen ontdek Hamlet 'n biddende Claudius: hy besluit om hom
   nie daar en dan dood te maak nie, omdat hy glo dat, indien Claudius
   tydens gebed sou sterf, hy na die hemel sal gaan. In Gertrude se
   slaapkamer ontstaan daar 'n hewige argument tussen haar en Hamlet.
   Polonius beloer hulle van agter 'n muurtapyt; hy maak 'n geluid en
   Hamlet, wat glo dat dit Claudius is, steek hom dood. Die spook verskyn
   en versoek Hamlet om Gertrude sagkens te hanteer en herinner hom
   daaraan om Claudius dood te maak. Gertrude kan self nie die spook sien
   of hoor nie en neem aan dat Hamlet se gesprek met die spook verdere
   bewyse van sy kranksinnigheid is. Hamlet steek Polonius se lyk weg.

   Opheila raak buite haar sinne van droefheid oor Polonius se dood en
   Hamlet se vertrek na Engeland. Sy wandel deur Elsinore terwyl sy
   onkuise liedjies sing. Haar broer, Laertes, keer terug van Frankryk en
   word siedend oor sy vader se dood en sy suster se waansinnigheid.
   Claudius oortuig Laertes dat Hamlet alleen hiervoor verantwoordelik is;
   dan arriveer daar nuus dat Hamlet steeds op vrye voet is. (Hy is op pad
   na Engeland deur seerowers gevangene geneem, maar weer vrygelaat.)
   Claudius flans gou 'n komplot saam: hy stel voor dat Laertes en Hamlet
   aan 'n skermgeveg deelneem, waartydens Laertes se skermsabel se punt
   met gif bedek sal wees. Indien Hamlet wen, beplan hy om Hamlet
   stilswyend 'n glas vergiftigde wyn aan te bied. Gertrude onderbreek sy
   gedagtes om hom in te lig dat Ophelia verdrink het.
   Die grafgrawertoneel: Hamlet 5.1.1-205 (1839).
   Die grafgrawertoneel: Hamlet 5.1.1-205 (1839).

   Twee grafgrawes bespreek Ophelia se klaarblyklike selfmoord terwyl
   hulle haar graf grawe. Hamlet daag op, vergesel deur Horatio, en skerts
   met een van die grafgrawers. Dié grawe die skedel van Yorick op, 'n
   hofnar uit Hamlet se jeug. Ophelia se begrafnisstoet daag op, gelei
   deur Laertes. Hy en Hamlet stoei, maar hulle worsteling word opgebreek.

   Terug by Elsinore vertel Hamlet aan Horatio hoe hy ontsnap het en dat
   Rosencrantz en Guildenstern dood is. 'n Howeling, Osric, onderbreek
   hulle en nooi Hamlet uit na 'n skermgeveg met Laertes. Die wedstryd
   begin, met Fortinbras se leër wat nader aan Elsinore beweeg. Laertes
   deurboor Hamlet met die giftige sabel, maar word dan self noodlottig
   daarmee beseer. Gertrude drink die giftige wyn en sterf. In sy laaste
   oomblikke maak Laertes vrede met Hamlet en onthul hy Claudius se
   moorddadige komplot. Hamlet slaag daarin om Claudius dood te maak en
   Fortinbras as sy erfgenaam te verklaar voor hy sterf. Met Fortinbras se
   aankoms vertel Horatio die verhaal aan hom en Fortinbras beveel dat
   Hamlet se liggaam eervol begrawe word.

[wysig] Bronne

   'n Faksimilee van Gesta Danorum deur Saxo Grammaticus, wat die legende
   van Amletus bevat.
   'n Faksimilee van Gesta Danorum deur Saxo Grammaticus, wat die legende
   van Amletus bevat.

   Hamlet-agtige legendes kan op so baie verskillende plekke gevind word
   (byvoorbeeld in Italië, Spanje, Bisantium en Arabië), dat die kerntema
   van 'n "held-as-'n-dwaas" moontlik van Indo-Europese oorsprong is.^[7]
   Verskeie antieke geskrewe bronne vir Hamlet kan geïdentifiseer word.
   Die eerste is die anonieme Skandinawiese Saga van Hrólfr Kraki, waarin
   die vermoorde koning twee seuns het, Hroar en Helgi, wat die grootste
   gedeelte van die verhaal vermom is en hulself valse name gee, eerder as
   om te maak asof hulle kranksinnig is; die loop van die verhaal verskil
   ook van Shakespeare s'n.^[8] Die tweede is die Romeinse legende van
   Brutus, wat in twee verskillende Latynse werke aangeteken is. Die
   legende se held, Lucius ("skyn", "lig"), verander sy naam na Brutus
   ("eentonig", "dom") en speel die rol van 'n dwaas om die lot van sy
   vader en broers te systap en uiteindelik sy familie se moordenaar,
   Koning Tarkwinius, dood te maak. 'n 17de-eeuse Nordiese geleerde,
   Torfaeus, het die Yslandse held Amlodi en die Spaanse held Prins
   Ambales (uit die Ambales Sage) met Shakespeare se Hamlet vergelyk.
   Ooreenkomste sluit in die prins se voorgegewe malheid, die dood van die
   koning se raadgewer in sy moeder se kamer (wat per abuis gebeur het) en
   die uiteindelike moord op die prins se oom.^[9]

   Baie van die vroeë legendariese elemente hang ten nouste saam met die
   13de-eeuse Vita Amlethi ("Die Lewe van Amletus") deur Saxo Grammaticus,
   as deel van sy Gesta Danorum.^[10] Dit is 'n Latynse werk wat die
   klassieke Romeinse konsepte van deugsaamheid en heldhaftigheid
   weerspieël en wyd verkrygbaar was in Shakespeare se tyd.^[11] Merkbare
   ooreenkomste sluit in die prins se voorgegewe malheid, sy moeder se
   haastige troue met die troonrower, die prins se moord op 'n
   weggesteekte spioen en die prins wat twee diensknegte in sy plek laat
   ombring. 'n Redelik getroue weergawe van Saxo se verhaal is in 1570 in
   Frans vertaal deur François de Belleforest, in sy Histoires
   tragiques.^[12] Belleforest het Saxo se teks aansienlik opgesmuk en
   amper in lengte verdubbel; hy het ook die held se swartgalligheid
   ingevoer.^[13]
   Voorblad van The Spanish Tragedy, deur Thomas Kyd. Hierdie gewilde
   wraaktreurspel mag ook 'n invloed op Hamlet gehad het. Kyd was moontlik
   ook die outeur van die Ur-Hamlet.
   Voorblad van The Spanish Tragedy, deur Thomas Kyd. Hierdie gewilde
   wraaktreurspel mag ook 'n invloed op Hamlet gehad het. Kyd was moontlik
   ook die outeur van die Ur-Hamlet.

   Daar word geglo dat Shakespeare se hoofbron vir Hamlet 'n vroeër (nou
   verlore) toneelstuk was, wat vandag bekend staan as die Ur-Hamlet. Dié
   toneelstuk, wat moontlik deur Thomas Kyd geskryf is, was teen 1589 in
   opvoering en is die eerste weergawe van die verhaal wat 'n spook
   inlyf.^[14] Shakespeare se toneelgeselskap, die Chamberlain's Men, kon
   die toneelstuk gekoop en opgevoer het, en Shakespeare kon dit mettertyd
   verwerk het.^[15] Aangesien daar geen kopie van die Ur-Hamlet bewaar
   gebly het nie, is dit dus onmoontlik om die taal en styl van die werk
   met dié van enige van die vermeende outeurs te vergelyk. Daar is dus
   geen direkte bewyse dat Kyd die Ur-Hamlet geskryf het nie, maar ook
   geen bewyse dat dit nie 'n vroeë weergawe van Hamlet was wat deur
   Shakespeare self geskryf is nie. Hierdie laaste teorie, wat die
   skepping van Hamlet baie vroeër as die algemeen aanvaarde datum plaas,
   met 'n langer ontwikkelingsperiode, het ondersteuning, maar sommige
   skryf dit af as spekulasie.^[16]

   Die uitkoms is dat geleerdes nie met enige vertroue kan aanvoer hoeveel
   materiaal Shakespeare van die Ur-Hamlet geneem het nie, of hoeveel van
   Belleforest of Saxo, en hoeveel van ander eietydse bronne (soos Kyd se
   The Spanish Tragedy) nie. Geen duidelike bewyse bestaan dat Shakespeare
   enige direkte verwysing na Saxo se weergawe gemaak het nie. Daar
   verskyn egter elemente uit Belleforest se weergawe in Shakespeare se
   toneelstuk wat nié in Saxo se verhaal voorkom nie. Of Shakespeare
   hierdie direk uit Belleforest se skrywe geneem het, en of hy dit uit
   die Ur-Hamlet geneem het, bly onduidelik.^[17]

   Die meeste geleerdes verwerp die idee dat Hamlet hoegenaamd 'n
   konneksie het met Shakespeare se enigste seun, Hamnet, wat in 1596 op
   elfjarige ouderdom gesterf het. Hamlet is duidelik op legende gebaseer,
   terwyl die naam "Hamnet" baie gewild was in Shakespeare se tyd.^[18]
   Stephen Greenblatt stry egter dat die toeval van die name en
   Shakespeare se rou oor die verlies van sy seun wel in die wese van die
   treurspel lê. Hy verwys na Hamnet Sadler, die Stratford-buurman na wie
   Hamnet genoem is, en wie se naam dikwels as "Hamlet Sadler" geskryf is
   en dat, in die los skryfstelsel van die tyd, die name vrywel wisselbaar
   was.^[19] Shakespeare het self sy buurman se eerste naam as "Hamlett"
   gespel in sy testament.^[20]

[wysig] Datum

   Titelplaat van die 1605-weergawe (K2) van Hamlet.
   Titelplaat van die 1605-weergawe (K2) van Hamlet.

   "Enige datering van Hamlet moet versigtig wees", vermaan die New
   Cambridge-redakteur, Phillip Edwards.^[21] Die vroegste datering is
   gegrond op Hamlet se gereelde sinspelings op Shakespeare se Julius
   Caeser, wat self uit die middel van 1599 dateer.^[22] Die laatste
   datering is gebaseer op 'n inskrywing van 26 Julie 1602 in die register
   van die Stationer's Company, wat by Hamlet meld: "latelie Acted by the
   Lo: Chamberleyne his servantes".

   In 1598 het Francis Meres in sy Palladis Tamia 'n opname ingesluit van
   die Engelse letterkunde vanaf Chaucer tot die (destydse) hede. Twaalf
   van Shakespeare se toneelstukke verskyn hierin, maar daar is geen
   melding van Hamlet nie, wat kan beteken dat dit toe nog nie geskryf was
   nie. Siende dat die toneelstuk baie gewild was, glo die redakteur van
   die New Swan-reeks, Bernard Lott, dit is "onwaarskynlik dat hy [Meres]
   so 'n noemenswaardige stuk sou oorsien".^[23]

   Die frase "little eyases"^[24] in die Eerste Folio (F1) mag verwys na
   die kinder-toneelgeselskap Children of the Chapel, wie se gewildheid in
   Londen beteken het dat Shakespeare se toneelgeselskap die provinsie
   rond moes toer. Die resulterende Oorlog van die Teaters, soos dit later
   sou bekend staan, ondersteun 'n 1601-datum.^[23]

   Een van Shakespeare se tydgenote, Gabriel Harvey, het 'n aantekening in
   sy kopie van die 1598-weergawe van Chaucer se werke gemaak: sommige
   geleerdes gebruik hierdie aantekening as bewys vir 'n datering van
   Hamlet. Harvey se nota lees dat "die wyser soort" Hamlet geniet en
   impliseer verder dat Robert Devereux, die Graaf van Essex, wat in
   Februarie 1601 terreggestel is, toe steeds gelewe het. Ander beskou
   hierdie aantekening as nie afdoende nie. Edwards, byvoorbeeld, kom tot
   die gevolgtrekking dat die "gevoel van tyd so deurmekaar is in Harvey
   se aantekening dat dit regtig van min waarde is in die datering van
   Hamlet".^[25] Dit is aangesien dieselfde aantekening ook na Edmund
   Spenser (c. 1552 – 1599) en Thomas Watson (c. 1557 – 1592) verwys asof
   hulle steeds lewe ("ons florerende metrici"), maar ook melding maak van
   "Jown Owen se nuwe epigramme", wat in 1607 gepubliseer is.^[26]

[wysig] Tekste

   'n Faksimilee van die eerste bladsy van Hamlet uit die Eerste Folio,
   wat in 1623 gepubliseer is.
   'n Faksimilee van die eerste bladsy van Hamlet uit die Eerste Folio,
   wat in 1623 gepubliseer is.

   Daar bestaan vandag drie vroeë weergawes van Hamlet, wat dit moeilik
   maak om 'n enkele outentieke teks te identifiseer,^[27] veral siende
   dat die tekste van mekaar verskil.^[28]
     * Eerste Kwatryn (K1, ook genoem die First Folio in Engels) - In 1603
       verskyn die sogenaamde "slegte" kwatryn, uitgegee deur die
       boekverkopers Nicholas Ling en John Trunde en gedruk deur Valentine
       Simmes. K1 bevat net meer as die helfte van die teks van die latere
       Tweede Kwatryn.
     * Tweede Kwatryn (K2, ook genoem die Second quarto in Engels) - Die
       Tweede Kwatryn verskyn in 1604, uitgegee deur Nicholas Ling en
       gedruk deur James Roberts. Die jaar 1605 verskyn in sommige kopieë,
       wat dui op 'n tweede druk. Vervolgens word die datum vir K2 dikwels
       as "1604/05" gegee. K2 is die langste vroeë weergawe, alhoewel daar
       85 reëls uitgelaat word wat in F1 gevind word (moontlik uitgelaat
       in 'n poging om nie Jakobus I van Engeland se vrou, Anna van
       Denemarke, te beledig nie).^[29]
     * Eerste Folio (F1, of First Folio) - Die Eerste Folio verskyn in
       1623, uitgegee deur Edward Blount en William en Isaac Jaggard, as
       deel van die eerste uitgawe van Shakespeare se Complete Works.^[30]

   Daar is ook ander folio's en kwartyne gepubliseer, waaronder John
   Smethwick se K3, K4 en K5, maar dit word as verwerkings van die
   bogenoemde drie uitgawes beskou.^[31]
   Die K1-weergawe van die bekende alleenspraak, "To be, or not to be".
   Die K1-weergawe van die bekende alleenspraak, "To be, or not to be".

   Vroeë bewerkers van Shakespeare se werke, vanaf Nicholas Rowe (1709) en
   Lewis Theobald (1773), het teks saamgevoeg uit die twee vroegste
   weergawes van Hamlet wat in daardie tyd beskikbaar was, K2 en F1. Elke
   teks bevat dele wat die ander kort, met 'n groot aantal klein verskille
   in die bewoording: skaars 200 reëls in die twee weergawes is identies.
   Bewerkers het hulle saamgevoeg in 'n poging om een "omvattende" teks te
   skep, wat die voorgestelde "ideaal" van Shakespeare se oorspronklike
   werk weerspieël. Theobald se weergawe was vir 'n lang tyd die
   standaard,^[32] en sy "volledige teks"-benadering beïnvloed selfs
   vandag redaksionele gebruik. Sommige eietydse geleerdes trek hierdie
   metode in twyfel en beskou 'n "outentieke Hamlet as 'n onrealiseerbare
   ideaal ... daar is tekste van hierdie toneelstuk, maar geen teks
   nie".^[33] Die Arden Shakespeare se 2006-weergawe van die verskillende
   Hamlet-tekste in verskillende volumes is moontlik die beste bewys vir
   hierdie skuiwende fokus en beklemtoning.^[34]

   Bewerkers van Shakespeare se toneelstukke het hulle tradisioneel in vyf
   bedrywe gedeel. Geen van die vroeë tekste van Hamlet is egter op
   hierdie manier georganiseer nie: die toneelstuk se verdeling in bedrywe
   en tonele kom uit 'n 1676-kwatryn. Moderne bewerkers volg oor die
   algemeen hierdie tradisionele verdeling, maar beskou dit as
   onbevredigend: die einde van die derde bedryf vind plaas nes Hamlet
   Polonius se lyk uit Gertrude se kamer gesleep het, maar aan die begin
   van die vierde bedryf blyk dit dat die handelinge ononderbroke
   voortduur.^[35]

   Die bestaan van 'n Eerste Kwatryn is nie vermoed nie en die ontdekking
   daarvan in 1823 het aansienlike belangstelling en opwinding gewek,
   asook baie vrae oor redaksionele praktyk en interpretasie gestel.
   Geleerdes het onmiddellik skynbare ontbrekings in K1 geïdentifiseer,
   wat belangrik was in die ontwikkeling van die konsep van 'n
   Shakespeariaanse "slegte kwatryn".^[36] K1 se waarde moet egter nie
   onderskat word nie: dit bevat teateraanwysings wat die gebruike van 'n
   Shakespeariaanse teater blootlê op 'n manier wat nie in K2 en F1
   verskyn nie; dit bevat 'n hele toneel (gewoonlik gemerk as 4.6)^[37]
   wat nie in K2 óf in F1 voorkom nie en dit is van groot nut vir die
   vergelyking met die ouer weergawes.

   K1 is aanmerklik korter as K2 en F1 en is moontlik geskryf deur 'n
   akteur wat 'n klein rol gespeel het (waarskynlik Marcellus), wat die
   toneelstuk neergeskryf het soos hy dit onthou het.^[38] Geleerdes is
   dit nie eens of hierdie herkonstruksie plagiaat is en of dit deur
   Shakespeare goedgekeur is nie. 'n Ander teorie, wat deur Kathleen
   Irace, die redakteur van die New Cambridge-weergawe, aangevoer word, is
   dat K1 'n beknopte weergawe is wat spesifiek vir reisende produksies
   bedoel is.^[39] Die idee dat K1 nie 'n horde foute bevat nie, maar
   eerder besonders gepas is vir die verhoog, het gelei to 28 verskillende
   K1-produksies sedert 1881.^[40]

[wysig] Analise en kritiek

[wysig] Kritieke geskiedenis

   Die toneelstuk was vanaf die vroeë 17de eeu bekend vir sy gebruik van
   'n spook en die intensiewe dramatisering van droefgeestigheid en
   kranksinnigheid, wat gelei het tot 'n reeks mal howelinge en dames in
   die teaterwêreld van die daaropvolgende heerskappye van Jakobus I en
   Karel I.^[41] Alhoewel dit steeds aanklank by die massa gevind het, het
   die kritici van die Restourasie in die laat 17de eeu die toneelstuk as
   primitief beskou en afgekeur vanweë sy tekort aan betaamlikheid en
   eenheid (soos in die tyd verwag, sien "Dramatiese struktuur" hier
   onder).^[42] Hierdie siening het in die 18de eeu drasties verander, toe
   kritici Hamlet as 'n held beskou het: 'n rein, briljante jong man wat
   in ongelukkige omstandighede gedompel is.^[43] Teen die middel van die
   18de eeu het die koms van Gotiese letterkunde meer psigologiese en
   mistieke lesings meegebring, wat die waansin en die karakter van die
   spook na die voorgrond geskuif het.^[44] Dit was eers laat in die 18de
   eeu dat beide die kritici en toneelspelers Hamlet as verwarrend en
   veranderlik begin beskou het. Voor hierdie tydperk was hy óf mal óf
   nie; óf 'n held óf nie: daar was geen tussenoplossing nie.^[45] Hierdie
   verwikkelinge het 'n wesenlike verandering in letterkundige kritiek
   weerspieël, wat meer op karakter eerder as intrige gefokus het.^[46]
   Teen die 19de eeu het Romantiese kritici Hamlet hoog aangeslaan vir die
   werk se interne, individuele konflik wat die sterk eietydse
   beklemtoning op interne worsteling en innerlike karakter in die
   algemeen weerspieël het.^[47] Dit is ook in hierdie tyd dat kritici
   begin het om te fokus op Hamlet se huiwering en getalm as 'n
   karaktereienskap eerder as 'n manier om die intrige te verleng.^[48]
   Hierdie fokus op karakter en innerlike stryd het tot in die 20ste eeu
   voortgeduur, waartydens dit vertak het in verskillende areas van
   kritiek, soos bespreek in "Konteks en interpretasies" hier onder.

[wysig] Dramatiese struktuur

   Hamlet het op 'n aantal wyses afgewyk van die destydse dramatiese
   gebruike. In Shakespearse se tyd is verwag dat toneelstukke Aristoteles
   se raad uit sy Poëtika volg: 'n drama moes op aksie en handeling fokus,
   nie op karakter nie. In Hamlet het Shakespeare hierdie idee omgekeer,
   sodat dit deur sy alleensprake is wat die gehoor Hamlet se beweegredes
   en gedagtes leer ken en nié deur sy handelinge nie. Verder, en hier
   verskil Hamlet ook van Shakespeare se ander werke (Othello uitgesluit),
   is daar geen sterk ondergeskikte intrige nie; al die verskeie intriges
   hou direk verband aan die hoofintrige: Hamlet se stryd om wraak. Die
   toneelstuk is ook vol oënskynlike onsamehangendhede en onreëlmatighede
   wat die handelinge aanbetref. Hamlet sal een oomblik, soos in die
   toneel met die grafgrawers, vasbeslote wees om Claudius dood te maak;
   in die volgende toneel, sodra Claudius te voorskyn kom, is hy egter
   skielik gedwee. Geleerdes debatteer steeds of hierdie onverwagte
   wendings foute is en of hulle opsetlike byvoegings is wat bedoel is om
   by te dra tot die toneelstuk se tema van verwarring en dualiteit.^[49]
   Laastens is die speeltyd van die toneelstuk ongewoon lank: toneelstukke
   uit hierdie tydperk het oor die algemeen twee uur geduur, maar die
   volledige teks van Hamlet, met 4 042 reëls en 29 551 woorde, neem meer
   as vier uur om op te voer.^[50] Hamlet bevat ook 'n toneelstuk binne-in
   'n toneelstuk - 'n kunsie wat Shakespeare graag gebruik het.^[51] Die
   ekstra toneelstuk se naam is eers The Murder of Gonzago ("Die moord van
   Gonzago"), maar Hamlet verander dit na The Mousetrap ("Die muisval")
   wanneer hy die storielyn wysig.

[wysig] Taal

   Hamlet se uitlating dat sy donker klere 'n uiterlike teken van sy
   innerlike rou is, demonstreer redekunstige vaardigheid.
   Hamlet se uitlating dat sy donker klere 'n uiterlike teken van sy
   innerlike rou is, demonstreer redekunstige vaardigheid.

   'n Groot deel van die taalgebruik in die toneelstuk is elegant:
   uitvoerige, geestige redevoering, soos aanbeveel deur Baldassare
   Castiglione se etiketgids, The Courtier, uit 1528. Hierdie werk beveel
   koninklike dienaars spesifiek aan om hulle meesters te vermaak met
   vindingryke taal. Veral Osric en Polonius blyk hierdie opdrag te
   respekteer. Claudius se spraak is gevul met rederyke figure, net soos
   Hamlet en, met tye, Ophelia s'n. Die taalgebruik van Horatio, die wagte
   en die grafgrawers is eenvoudiger. Claudius se hoë status word benadruk
   deur sy gebruik van die koninklike eerste persoon meervoud ("we" of
   "us") en anafore gemeng met metafore wat soos Griekse politieke
   toesprake klink.^[52]

   Van al die karakters is Hamlet die vaardigste met redekuns. Hy gebruik
   hoogs ontwikkelde metafore, wisselrede en in nege onvergeetlike woorde
   gebruik hy beide anafoor en asindeton: "to die: to sleep— / To sleep,
   perchance to dream".^[53] In kontras, wanneer die omstandighede dit
   vereis, is hy presies en onomwonde, soos wanneer hy sy innerlike emosie
   aan sy moeder verduidelik: "But I have that within which passes show, /
   These but the trappings and the suits of woe".^[54] Met tye vertrou hy
   op woordspelings om uiting aan sy ware gedagtes te gee én dit
   terselfdertyd ook te verberg.^[55] Sy opmerking aan Ophelia om haar na
   'n "nunnery" (nonneklooster) te haas, is 'n voorbeeld van 'n gemene
   dubbelsinnigheid: die woord "nunnery" was Elisabethaanse slang vir
   "bordeel".^[56]

   'n Ongewone redekunstige vorm, hendiadis, verskyn in 'n aantal dele van
   die toneelstuk. Voorbeelde kan gevind word in Ophelia se toespraak aan
   die einde van die "nunnery"-toneel: "Th'expectation and rose of the
   fair state"; "And I, of ladies most deject and wretched".^[57] Baie
   geleerdes vind dit vreemd dat Shakespeare hierdie vorm van redekuns so
   skynbaar willekeurig in die toneelstuk gebruik. Een verduideliking is
   moontlik dat Hamlet later in Shakespeare se lewe geskryf is, toe hy
   meer ervare was met die harmonisering van redekunstige vorms en sy
   karakters en die intrige van die toneelstuk. Die taalkundige George T.
   Wright stel voor dat Shakespeare hendiadis met opset gebruik het om die
   toneelstuk se gevoel van dualiteit en ontwrigting te verhoog.^[58]

   Hamlet se alleensprake het ook die aandag van geleerdes getrek. Hamlet
   onderbreek homself, gee uiting aan sy afsku of sy instemming met
   homself en verfraai sy eie woorde. Hy sukkel om homself direk uit te
   druk en verstomp die hoofbetoog van sy gedagtes met woordspelings. Dit
   is eers laat in die toneelstuk, na sy ervaring met die seerowers, dat
   hy daarin slaag om vrye uiting aan sy gevoelens te gee.

[wysig] Konteks en interpretasies

[wysig] Gelowige interpretasie

   Ophelia, 'n uitbeelding van haar raaiselagtige verdrinking. Die hofnar
   se gesprek oor of haar dood selfmoord was en of sy 'n Christelike
   begrafnis verdien, is in wese 'n godsdienstige onderwerp.
   Ophelia, 'n uitbeelding van haar raaiselagtige verdrinking. Die hofnar
   se gesprek oor of haar dood selfmoord was en of sy 'n Christelike
   begrafnis verdien, is in wese 'n godsdienstige onderwerp.

   Hamlet is geskryf tydens 'n gelowige omwenteling, kort na die Engelse
   Hervorming, en die toneelstuk is met tye Katoliek (of bygelowig
   Middeleeus) en dan weer Protestants (of bewustelik modern). Die spook
   beskryf dat hy in die vaevuur is en dat hy sonder sy laaste sakramente
   gesterf het. Hierdie tonele en Ophelia se begrafnisdiens, wat
   kenmerkend Katoliek is, vorm die meeste van die toneelstuk se Katolieke
   konneksies. Sommige geleerdes het gemerk dat treurspele waarin wraak 'n
   hoofelement is, dikwels uit tradisioneel Katolieke lande kom, soos
   Italië en Spanje; en dat hulle 'n teenstrydigheid bied, siende dat,
   volgens die Katolieke geloof, mens se hoofplig aan God en familie is.
   Hamlet worstel dus met die besluit om sy vader se dood te wreek en
   Claudius dood te maak, of om oordeel aan God oor te laat, soos sy
   geloof vereis.^[59]

   'n Groot deel van die toneelstuk se Protestantisme is vanweë die stuk
   se ligging in Denemarke - tans en toe 'n hoofsaaklik Protestantse land,
   alhoewel dit nie duidelik is of die fiktiewe Denemarke van die
   toneelstuk veronderstel is om hierdie feit te weerspieël nie. Die stuk
   verwys na Wittenberg, waar Hamlet, Horatio en Rosencrantz en
   Guildenstern die universiteit bywoon en waar Maarten Luther sy 95
   stellings vasgespyker het.^[60] Wanneer Hamlet praat van die "special
   providence in the fall of a sparrow" ("spesiale voorsienigheid in die
   val 'n swael", Hamlet 5.2.197–202), peins hy oor die Protestantse
   geloof dat die wil van God, Goddelike Voorsienigheid, selfs die
   kleinste gebeurtenis beheer. In K1 lees die eerste sin van dieselfde
   deel "There's a predestinate providence in the fall of a sparrow"
   ("Daar's 'n voorbestemde voorsienigheid in die val van 'n swael",
   Hamlet K1 17.45–46), wat 'n selfs sterker Protestantse verband deur
   Johannes Calvyn se doktrine van voorbeskikking suggereer. Geleerdes
   spekuleer dat Hamlet moontlik gesensor is, aangesien die woord
   "predestined" ("voorbestem") slegs in hierdie kwartyn verskyn.^[61]

[wysig] Filosofiese interpretasie

   Filosofiese idees in Hamlet is vergelykbaar met dié van die Franse
   skrywer Michel de Montaigne, een van Shakespeare se tydgenote.
   Filosofiese idees in Hamlet is vergelykbaar met dié van die Franse
   skrywer Michel de Montaigne, een van Shakespeare se tydgenote.

   Hamlet word dikwels gesien as 'n filosofiese karakter wat 'n
   uiteensetting van idees gee op 'n manier wat vandag as relivisties,
   eksistensieel en skepties beskryf sou word. Hy uiter, byvoorbeeld, 'n
   relativistiese idee wanneer hy aan Rosencrantz sê "there is nothing
   either good or bad but thinking makes it so" ("daar is niks óf sleg óf
   goed nie, maar denkwyses maak dit so", Hamlet F1 2.2.247–248). Die idee
   dat niks werklik is behalwe in die denke van die individu nie, kan
   teruggevoer word na die Griekse Sofiste, wat geredeneer het dat,
   aangesien niks waargeneem kan word behalwe deur die sintuie nie, en
   aangesien alle individuele dinge anders deur hulle sintuie waarneem,
   daar geen absolute waarheid is nie, maar slegs 'n relatiewe
   waarheid.^[62] Die duidelikste voorbeeld van eksistensialisme kan
   gevind word in die beroemde alleenspraak wat begin met "to be, or not
   to be" ("om te wees, of om nie te wees nie", Hamlet 3.1.55–87 veral
   reël 55). Hier vergelyk Hamlet "om te wees" met beide lewe en handeling
   en "om nie te wees nie" met die dood en daadloosheid. Hamlet se
   oorweging van selfmoord is in hierdie geval meer gelowig as filosofies,
   siende dat hy glo hy sal voortbestaan na sy dood.^[63]

   Geleerdes stem saam dat Hamlet die eietydse skeptisisme weerspieël wat
   die oorhand gekry het in Renaissance-humanisme.^[64] Voor Shakespeare
   se tyd het humaniste geredeneer dat die mens God se belangrikste
   skepping is, wat in God se beeld geskape is en sy eie aard kan kies.
   Hierdie siening is later in twyfel getrek, veral in Michel de Montaigne
   se Essais van 1590. Hamlet se "What a piece of work is a man"-toespraak
   (Hamlet 2.2) eggo baie van Montaigne se idees, maar geleerdes is dit
   nie eens of Shakespeare gebruik gemaak het van Montaigne se idees en of
   altwee mans bloot eenders gereageer het op die gees van die tyd
   nie.^[65]

[wysig] Politieke interpretasie

   Politieke satire is in die vroeë 17de eeu ontmoedig en toneelskrywers
   is gestraf vir "beledigende" werke. In 1597 is Ben Johnson gevange
   geneem vir sy deelname aan die toneelstuk The Isle of Dogs.^[66] Thomas
   Middleton is in 1624 ingekerker en sy toneelstuk A Game at Chess is na
   nege opvoerings verbied.^[67] Verskeie geleerdes glo dat Hamlet se
   Polonius die gek skeer met die oorlede William Cecil, die Heer Hoë
   Penningmeester en hoofraadgewer van Elisabeth I,^[68] aangesien 'n hele
   aantal ooreenkomste tussen hulle bestaan. Polonius se rol as 'n ouer
   staatsman is vergelykbaar met die rol wat Burghley ingeneem het;^[69]
   Polonius se raad aan Laertes mag dié van Burghley aan sy seun, Robert
   Cecil, eggo.^[70] en Polonius se langdradigheid stem moontlik ooreen
   met Burghley s'n.^[71] Die karakter van Polonius het in K1 "Corambis"
   geheet, wat klink soos die Latyn vir "dubbelhartig", 'n moontlike
   gekskeerdery met Heer Burghley se Latynse leuse, Cor unum, via una
   ("Een hart, een weg").^[72] Laastens kan die verhouding tussen Polonius
   se dogter, Ophelia, en Hamlet vergelyk word met die verhouding tussen
   Burghley se dogter, Anne Cecil, en Edward de Vere, die Graaf van
   Oxford.^[73] Hierdie redenasies word ook gebied vir ondersteuning van
   die bevraagtekening van Shakespearse as outeur, ten gunste van die
   Graaf van Oxford.^[74] Hoe dit ook al sy, Shakespeare het sensuur
   ontsnap en, in plaas daarvan dat dit onderdruk is, het Hamlet
   koninklike drukverlof gekry, soos gesien kan word aan die koninklike
   wapen op die titelplaat van die 1604-uitgawe.^[75]

[wysig] Psigoanalitiese interpretasie

   Freud het voorgestel dat 'n onbewustelike Oedipus-konflik Hamlet se
   getalm veroorsaak het.
   Freud het voorgestel dat 'n onbewustelike Oedipus-konflik Hamlet se
   getalm veroorsaak het.

   Sedert die ontstaan van psigoanalise in die latere gedeelte van die
   19de eeu is Hamlet 'n bron vir sulke studies, deur onder andere Sigmund
   Freud, Ernest Jones en Jacques Lacan; hulle bevindings het ook
   teaterproduksies beïnvloed.

   In sy Die Traumdeutung van 1900 spruit Freud se analise van die
   toneelstuk uit die veronderstelling dat "die toneelstuk gebou [is] op
   Hamlet se huiwerings oor die uitvoering van sy taak van wraak wat aan
   hom gegee is; maar die teks bied geen redes of motivering vir hierdie
   huiwerings nie".^[76]^[77] Na hy verskeie letterkundige teorieë
   geraadpleeg het, kom Freud tot die gevolgtrekking dat Hamlet 'n
   "Oedipus-begeerte vir sy moeder het en die daaropvolgende
   skuldgevoelens verhinder hom om die man te vermoor wat gedoen het wat
   hy self onbewustelik wou doen".^[78]^[79] Nadat Hamlet met sy
   onderdrukte begeertes gekonfronteer word, besef hy dat "hy self
   letterlik nie beter is as die sondaar wat hy veronderstel is om te
   straf nie".^[80]^[77] Freud beweer dat Hamlet se skynbare "afkeer van
   seksualiteit", wat duidelik word uit sy "nunnery"-gesprek met Ophelia,
   met hierdie interpretasie ooreenkom.^[81]^[82] John Barrymore het
   Freudiaanse bybetekenisse in sy 1922-produksie in New York ingesluit,
   wat vir 'n rekordgetal van 101 aande gespeel het.

   In die 1940's het Ernest Jones, 'n psigoanalis en Freud se
   lewensbeskrywer, Freud se idees ontwikkel tot 'n reeks werkstukke wat
   gelei het tot sy boek Hamlet and Oedipus (1949). Verskeie produksies is
   deur Jones se psigoanalitiese benadering beïnvloed en het die toneel
   waar Hamlet sy moeder in haar private woonkamer konfronteer (3.4) in 'n
   seksuele lig uitgebeeld. Volgens hierdie vertolking is Hamlet gewalg
   deur sy moeder se "bloedskandelike" verhouding met Claudius, maar
   terselfdertyd ook bang om hom dood te maak, aangesien dit Hamlet se pad
   na sy moeder se bed sonder hindernisse sou laat. Ophelia se
   waansinnigheid na haar vader se dood kan ook deur 'n Freudiaanse lens
   beskou word: as 'n reaksie op die dood van die minnaar wat sy begeer
   het, haar vader. Sy is verpletter omdat haar onvervulde liefde vir hom
   so skielik beëindig is en dwaal tot in die vergetelheid van
   waansin.^[83] In 1937 het Tyrone Guthrie die regie behartig van 'n
   Jones-geïnspireerde Hamlet met Laurence Olivier in die hoofrol.^[84]

   In die 1950's is Jacques Lacan se strukturalistiese teorieë oor Hamlet
   eers bekend gemaak in 'n reeks seminare wat in Parys gegee is en later
   gepubliseer in "Desire and the Interpretation of Desire in Hamlet".
   Lacan het veronderstel dat die menslike psige deur die strukture van
   taal beslis word en dat die taalkundige strukture van Hamlet lig werp
   op menslike begeerte.^[79] Sy uitgangspunt is Freud se Oedipus-teorieë
   en die sentrale tema van rou wat deur Hamlet loop.^[79] In Lacan se
   analise neem Hamlet onbewustelik die rol van fallus aan - die rol van
   passiwiteit - en doen hy al hoe meer afstand van realiteit "deur rou,
   fantasie, narsissisme en psigose", wat gate grou in die werklike,
   verbeelde en simboliese aspekte van sy psige.^[79] Lacan se teorieë het
   letterkundige kritiek van Hamlet beïnvloed deur sy alternatiewe siening
   van die toneelstuk en sy gebruik van semantiek om die stuk se
   psigologiese landskap te ontdek.^[79]

[wysig] Feministiese interpretasie

   Ophelia, waansinnig van droefheid (Hamlet 4.5). Feministiese kritici
   het haar verval in kranksinnigheid ondersoek.
   Ophelia, waansinnig van droefheid (Hamlet 4.5). Feministiese kritici
   het haar verval in kranksinnigheid ondersoek.

   In die 20ste eeu het feministiese kritici nuwe benaderings tot Gertrude
   en Ophelia begin. Nuwe Historisistiese en kultureel materialistiese
   kritici het die toneelstuk in sy geskiedkundige konteks bestudeer en
   gepoog om sy oorspronklike kulturele omgewing op te bou.^[85] Hulle het
   gefokus op die geslagstelsel van die vroeë moderne Engeland, met
   verwysing na die algemene drie-eenheid "maagd, vrou of weeduwee", met
   "hoer" wat buite hierdie stereotipe staan. In hierdie analise is die
   kern van Hamlet die sentrale karakter se veranderde siening van sy
   moeder as 'n hoereerder vanweë haar versuim om getrou aan Hamlet se
   vader te bly. As 'n gevolg verloor Hamlet sy vertroue in alle vroue; hy
   behandel Ophelia asof sy ook hoereer en oneerlik is met Hamlet. Volgens
   sommige kritici kan Ophelia beide eerlik en regverdig wees, maar ander
   glo dat dit onmoontlik is om 'n verband tussen hierdie
   karaktereienskappe te skep, aangesien 'regverdigheid' 'n uiterlike
   eienskap is en 'eerlikheid' 'n innerlike eienskap.^[86]

   Carolyn Heilbrun se 1957-skrywe Hamlet's Mother verdedig Gertrude en
   redeneer dat die teks nooit 'n aanduiding gee dat Gertrude daarvan
   bewus is dat Claudius Koning Hamlet vergiftig het nie. Hierdie analise
   is deur baie feministiese kritici gesteun. Heilbrun redeneer dat mans
   Gertrude eeue lank heeltemal verkeerd geïnterpreteer het, omdat hulle
   Hamlet se siening van haar sonder enige bevraagtekening aanvaar het,
   eerder as om die eintlike teks van die toneelstuk te volg. Volgens
   hierdie interpretasie is daar geen duidelike bewyse dat Gertrude 'n
   egbreekster is nie: sy pas bloot aan by die omstandighede van haar man
   se dood vir die welvaart van die koninkryk.^[87]

   Ophelia is ook deur feministiese kritici verdedig, veral Elaine
   Showalter.^[88] Ophelia is omring deur magtige en invloedryke mans:
   haar vader, broer en Hamlet. Al drie verdwyn: Laertes vertrek na
   Frankryk, Hamlet laat haar in die steek en Polonius sterf. Volgens
   konvensionele teorieë word Ophelia tot waansin gedryf sonder hierdie
   drie magtige mans om haar besluite vir haar te neem.^[89] Feministiese
   kritici redeneer dat sy mal word as gevolg van haar skuldgevoelens:
   wanneer Hamlet haar vader vermoor, vervul hy haar seksuele begeerte dat
   Hamlet hom vermoor, sodat hulle verenig kan word. Showalter dui daarop
   dat Ophelia die simbool vir verontrusde en histeriese vrouens in
   moderne kultuur geword het, 'n onakkurate en onvanpaste wending.^[90]

[wysig] Invloed

   Hamlet is een van die mees aangehaalde werke in die Engelse taal en
   word dikwels ingesluit in lyste van die wêreld se beste
   letterkunde.^[91] As sulks weergalm die toneelstuk ook in die skrywes
   van latere eeue. Die geleerde Laurie Osborne identifiseer die direkte
   invloed van Hamlet in talle moderne verhale en deel hulle in vier
   hoofkategorieë in: fiktiewe verhale van die toneelstuk se komposisie,
   vereenvoudigings van die verhaal vir jong lesers, verhale wat die rolle
   van een of meer karakters uitbrei en verhale wat opvoerings van die
   toneelstuk bevat.^[92]

   Henry Fielding se Tom Jones (ongeveer 1749) beskryf 'n besoek aan
   Hamlet deur Tom Jones en Meneer Partridge, met ooreenkomste tussen die
   "toneelstuk binne-in 'n toneelstuk".^[93] Daarteenoor bevat Goethe se
   Wilhelm Meisters Lehrjahre (1776-1796) nie net 'n produksie van Hamlet
   in die kern van die verhaal nie, maar skep dit ook ooreenkomste tussen
   die karakter van die spook en Wilhelm Meister se oorlede vader.^[93] In
   die vroeë 1850's het Herman Melville se Pierre gefokus op 'n
   Hamlet-agtige karakter se lang ontwikkeling as 'n skrywer.^[93] Tien
   jaar later het Charles Dickens se Great Expectations se intrige dele
   bevat wat sterk aan Hamlet herinner: karakters word deur hulle
   motiverings tot wraak gedryf, die verhaal bevat spookagtige karakters
   (Abel Magwich en Miss Havisham) en fokus op die held se
   skuldgevoelens.^[93] Die geleerde Alexander Welsh dui aan dat Great
   Expectations 'n "outobiografiese verhaal" is en "self psigoanalitiese
   lesings van Hamlet voorsien".^[94] In ongeveer dieselfde tyd is George
   Eliot se The Mill on the Floss gepubliseer, met die karakter Maggie
   Tulliver wat "uitdruklik met Hamlet vergelyk word",^[95] maar "met 'n
   reputasie vir gesonde verstand".^[96]

   In die 1920's het James Joyce 'n "vroliker" weergawe van Hamlet geskep,
   ontneem van obsessie en wraak, in die vorm van sy roman Ulysses;
   alhoewel die roman se hoofoorenkomste met Homerus se Odussee is.^[93]
   In die 1990's is twee skryfsters duidelik deur Hamlet beïnvloed. In
   Angela Carter se Wise Children word "To be or not to be" (Hamlet
   3.1.55–87) verwerk tot 'n sing-en-dansroetine en Iris Murdoch se The
   Black Prince verweef Oedipus-temas en moord met 'n liefdesverhouding
   tussen Bradley Pearson, 'n skrywer wat 'n obsessie met Hamlet het, en
   die dogter van sy vyand.^[95]

[wysig] Opvoeringsgeskiedenis

   Thomas Betterton as Hamlet tydens die Restourasie.
   Thomas Betterton as Hamlet tydens die Restourasie.

[wysig] Van Shakespeare se tyd tot die Interregnum

   Shakespeare het amper sekerlik die rol van Hamlet geskryf met die
   akteur Richard Burbage in gedagte. Burbage was die hooftreurspelspeler
   van die Lord Chamberlain's Men (Shakespeare se toneelgeselskap), met 'n
   uitstekende geheue vir sy reëls en 'n wye emosionele vermoë.^[5] As
   mens die herdrukke in ag neem, blyk dit dat Hamlet Shakespeare se
   vierde mees gewilde toneelstuk in sy leeftyd was; slegs Henry IV, Part
   1, Richard III en Pericles het dit oortref.^[2] Shakespeare gee nie 'n
   duidelike aanduiding van die tydperk waarin die toneelstuk afspeel nie,
   maar aangesien Elisabethaanse toneelspelers by die Globe-teater in
   moderne klere en met die minimum dekor opgetree het, sou dit nie die
   opvoering beïnvloed het nie.^[97]

   Soliede bewyse vir spesifieke vroeë opvoerings is dun gesaai. Wat wel
   bekend is, is dat die bemanning van die skip Red Dragon, wat aan die
   kus van Sierra Leone geanker was, Hamlet in September 1607 opgevoer
   het;^[98] dat die toneelstuk in Duitsland getoer het binne die eerste
   vyf jaar na Shakespeare se dood;^[99] en dat dit in 1619 voor Jacobus I
   opgevoer is en in 1637 voor Karel I.^[100] Die Oxford-redakteur, George
   Hibbard, redeneer dat, aangesien eietydse letterkunde so baie
   sinspelings op en verwysings na Hamlet maak, die toneelstuk sekerlik
   meer dikwels opgevoer is as wat daar melding van is in geskiedkundige
   aantekeninge.^[101]

   Alle teaters is tydens die Interregnum deur die Puriteinse regering
   gesluit.^[102] Selfs tydens hierdie tydperk is egter klein
   toneelstukkies, genaamd "drolls", onwettig opgevoer; een hiervan was
   The Grave-Makers, wat gebaseer was op die eerste toneel van die vyfde
   bedryf van Hamlet.^[103]

[wysig] Restourasie en die 18de eeu

   Die toneelstuk het vroeg in die Restourasie 'n herlewing ervaar. Toe
   die oorblywende voorraad van vooroorlogse toneelstukke tussen die twee
   nuutgeskepde "patent"-teatermaatskappye verdeel is, was Hamlet die
   enigste Shakespeariaanse gunsteling wat Sir William Davenant se
   geselskap, die Duke's Company, verkry het.^[104] Dit was die eerste van
   Shakespeare se toneelstukke wat aangebied is met beweegbare skerms wat
   met algemene dekor versier is, in die Lincoln's Inn
   Fields-teater.^[105] Hierdie nuwe gebruik het die frekwensie beklemtoon
   waarmee Shakespeare se toneelstukke se liggings verander, wat gelei het
   tot meer kritiek oor Shakespeare se gebrek aan "eenheid van
   ligging".^[106] Sir Davenant het die titelrol aan Thomas Betterton
   toegeken en Betterton het aangehou om die rol van die Deen te vertol
   tot hy 74 was.^[107] David Garrick het 'n produksie op die planke
   gebring wat Shakespeare se toneelstuk baie aangepas het; hy het
   verklaar: "Ek het gesweer dat ek nie die verhoog sou verlaat tot ek
   daardie edele toneelstuk gered het van al die gemors van die vyfde
   bedryf nie. Ek het dit voortgebring sonder die grafgrawer se truuk,
   Osrick & die skermgeveg".^[108] Die eerste akteur wat Hamlet in
   Noord-Amerika vertolk het is (sover bekend) Lewis Hallam Jr., in die
   American Company se produksie in 1759 in Philadelphia.^[109]
   David Garrick se ikoniese handgebaar beeld Hamlet se skok uit tydens sy
   eerste blik van die spook.
   David Garrick se ikoniese handgebaar beeld Hamlet se skok uit tydens sy
   eerste blik van die spook.

   John Philip Kemble het sy debuut as Hamlet in 1783 in Engeland
   gemaak.^[110] Volgens oorlewering was sy opvoering twintig minute
   langer as enige ander persoon s'n en sy langdurige stiltes het mense
   laat dink dat "musiek tussen die woorde gespeel moet word".^[111] Sarah
   Siddons was die eerste aktrise wat Hamlet vertolk het (sover bekend);
   baie vroue het sedertdien die rol vertolk, tot groot toejuiging van die
   gehoor.^[112] Aleksandr Soemarokof het 'n Russiese verwerking geskryf
   wat gefokus het op Hamlet as die verpersoonliking van opposisie teen
   Claudius se tirannie - 'n verwerking wat in Oos-Europese weergawes
   herhaal sou word tot in die 20ste eeu.^[113] In die jare na Amerika se
   onafhanklikwording het Thomas Abthorpe Cooper, die jong nasie se
   voorste treurspelspeler, verskeie toneelstukke, waaronder ook Hamlet,
   by die Chetnust Street-teater in Philadelphia opgevoer, asook by die
   Park-teater in New York. Ten spyte van berispings oor sy "erkenning van
   kennisse in die gehoor" en "onvoldoende memorisering van sy reëls" het
   hy nasionale roem verwerf.^[114]

[wysig] 19de eeu

   Van ongeveer 1810 tot 1840 was die bekendste Shakesperiaanse opvoerings
   in die Verenigde State in die vorm van toere deur vername Londense
   akteurs, insluitende George Frederick Cooke, Junius Brutus Booth,
   Edmund Kean, William Charles Macready en Charles Kemble. Booth was die
   enigste wat in die Verenigde State agtergebly het om 'n loopbaan daar
   te begin. Daar het hy die vader geword van die nasie se berugste
   akteur, John Wilkes Booth (wat later die sluipmoord op Abraham Lincoln
   uitgevoer het), én die nasie se bekendste Hamlet, Edwin Booth.^[115]
   Edwin Booth se Hamlet is beskryf as "soos die donker, mal, dromerige,
   misterieuse held van 'n gedig... [vertolk] op 'n ideale wyse, sover as
   moontlik verwyder van die vlak van eintlike lewe".^[116] Booth het die
   rol van Hamlet vir 100 aande vertolk in die 1864/5-seisoen by die
   Winter Garden-teater, wat die era van langlopende
   Shakespeare-toneelstukke in Amerika ingelui het.^[117]

   In die Verenigde Koninkryk het die akteur-bestuurders van die
   Victoriaanse era (waaronder ook Kean, Samuel Phelps, Macready en Henry
   Irving) Shakespeare op 'n deftige manier aangebied, met fyn afgewerkte
   dekor en kostuums.^[118] Die neiging van akteur-bestuurders om die
   belangrikheid van hulle eie sentrale karakter te beklemtoon, het nie
   altyd die goedkeuring van die kritici weggedra nie. George Bernard Shaw
   se prysing van Johnston Forbes-Robertson se opvoering eindig met 'n
   sydelingse hou na Irving: "Die verhaal van die toneelstuk was volkome
   verstaanbaar, en het die aandag van die gehoor met oomblikke glad van
   die hoofakteur afgelei. Wat word van die Lyceum[-teater]?" ^[119]

   In Londen was Edmund Kean die eerste Hamlet wat afstand gedoen het van
   die koninklike swier wat gewoonlik met die rol geassosieer is, ten
   gunste van 'n eenvoudige kostuum; volgens oorlewering het hy sy gehoor
   verras deur Hamlet as ernstig en introspektief te vertolk.^[120] In
   sterk kontras met vroeë weelde, was William Poel se 1881-produksie van
   die K1-teks 'n vroeë poging om die Elisabethaanse teater se eenvoud vas
   te vang: sy enigste agterdoek was 'n stel rooi gordyne.^[121] Sarah
   Bernhardt het die prins in haar gewilde 1899-produksie in Londen
   gespeel. In kontras met die verwyfde siening van die sentrale karakter
   wat gewoonlik met 'n vroulike rolverdeling gepaard gegaan het, het sy
   haar karakter beskryf as "manlik en vasberade, maar nietemin bedagsaam
   ... [hy] dink voor hy handel, 'n eienskap wat dui op groot sterkte en
   groot spirituele krag".^[122]

   In Frankryk het Charles Kemble entoesiasme vir Shakespeare aangewakker
   en voorste lede van die Romantiese beweging, soos Victor Hugo en
   Alexandre Dumas, het sy 1827-opvoering van Hamlet in Parys gesien;
   hulle het die waansin van Harriet Smithson se Ophelia in besonder
   bewonder.^[123] In Duitsland is Hamlet teen die middel van die 19de eeu
   in so 'n mate opgevoer dat die skrywer Ferdinand Freiligrath verklaar
   het "Duitsland is Hamlet".^[124] Vanaf die tweede helfte van die 1850's
   het die Parsi-teatertradisie in Indië Hamlet in 'n volksopvoering
   verander en 'n hele aantal liedjies bygevoeg.^[125]

[wysig] 20ste eeu

   Behalwe vir 'n paar Westerse geselskappe se 19de-eeuse besoeke, was die
   eerste professionele opvoering van Hamlet in Japan Otojiro Kawakami se
   Sjimpa-verwerking van 1903 ("Sjimpa" beteken "nuwe
   skool-teater").^[126] Die toneelstuk is ook vertaal en 'n
   1911-opvoering gebied wat Sjingeki- ("nuwe drama") en Kabuki-style
   vermeng het.^[126] Hierdie vermengde genre het sy piek bereik in
   Foekoeda Tsoeneari se Hamlet van 1955.^[126] In 1998 het Joekio
   Ninagawe 'n toegejuigde weergawe van Hamlet in die Nogaku-teaterstyl
   gebied; hy het ook hierdie produksie na die Londense teaterwêreld
   geneem.^[127]
   In 1908 het Edward Gordon Craig die Moskouse Kunsteater se produksie
   van Hamlet ontwerp. Die geïsoleerde figuur van Hamlet leun op die
   voorgrond, terwyl die res van die hof geabsorbeer word in 'n helder,
   goue piramide wat uit Claudius straal.
   In 1908 het Edward Gordon Craig die Moskouse Kunsteater se produksie
   van Hamlet ontwerp. Die geïsoleerde figuur van Hamlet leun op die
   voorgrond, terwyl die res van die hof geabsorbeer word in 'n helder,
   goue piramide wat uit Claudius straal.

   Konstantin Stanislawski en Edward Gordon Craig, twee van die 20ste eeu
   se invloedrykste teaterbeoefenaars, het saamgewerk aan die Moskouse
   Kunsteater se hoogs invloedryke produksie van Hamlet in 1911-12.^[128]
   Terwyl Craig ten gunste was van gestileerde abstraksie het Stanislawski
   psigologiese motivering ondersoek.^[129] Craig het aan die toneelstuk
   gedink as 'n simbolistiese monodrama, wat 'n droomagtige visie gebied
   het, soos gesien deur slegs Hamlet se oë.^[130] Dit was veral duidelik
   in die opvoering van die eerste hoftoneel (1.2.1-128).^[131] Die
   bekendste aspek van die produksie is Craig se gebruik van groot,
   abstrakte skerms wat die grootte en vorm van die verhoog vir elke
   toneel verander het, bedoel om die karakter se geestestoestand te
   verteenwoordig.^[132] Die produksie het vir die teater entoesiastiese
   en ongekende wêreldwye aandag verwerf en dit "op die kulturele kaart
   van Wes-Europa geplaas".^[133]

   Hamlet word dikwels opgevoer met eietydse politieke bybedoelings.
   Leopold Jessner se 1926-produksie by die Berlynse Staatstheater het
   Claudius se hof as 'n bespotting van die korrupte en kruiperige hof van
   Kaiser Wilhelm uitgebeeld.^[134] In Pole het die aantal produksies van
   Hamlet gestyg met tye van politieke onrus, aangesien die toneelstuk se
   politieke temas (vermoedelike misdade, omverwerpings, bewaking) gebruik
   kan word as kommentaar op 'n eietydse situasie.^[135] Op 'n soortgelyke
   wyse het Tsjeggiese regisseurs die toneelstuk met tye van besetting
   gebruik: 'n 1941-produksie in Vinohrady het "met die nodige
   versigtigheid die hulpelose situasie beklemtoon van 'n intellektueel
   wat poog om 'n meedoënlose omgewing te verduur".^[136] In Sjina het
   opvoerings van Hamlet dikwels politieke betekenisse gehad: Goe Woewei
   se 1916-The Usurper of State Power, 'n samesmelting van Hamlet en
   Macbeth was 'n aanval op Juan Sjikai se poging om die republiek omver
   te werp.^[137] In 1942 het Jiao Joejin die toneelstuk in 'n
   Konfusiaanse tempel geregisseer, waaruit die regering onttrek het om
   die naderende Japannese troepe te vermy.^[137] In die onmiddellike
   nasleep van die onderdrukking van die opstande by die Plein van Hemelse
   Vrede in Beijing, het Lin Zjaohoea in 1990 'n Hamlet op die planke
   gebring waarin die prins 'n gewone individu was, gemartel deur 'n
   verlies aan betekenis. In hierdie produksie het die akteurs wat Hamlet,
   Claudius en Polonius speel hulle rolle op belangrike oomblikke tydens
   die opvoering omgeruil; ook met Claudius se dood, op welke oomblik die
   akteur wat met hoofsaaklik Hamlet geassosieer is op die grond geval
   het.^[137]

   Merkwaardige Londense produksies sluit in die 1925-produksie deur John
   Barrymore by die Haymarket-teater: dit het daaropvolgende vertolkings
   deur John Gielgud en Laurence Olivier beïnvloed.^[138] Gielgud het die
   hoofrol talle kere vertolk: sy 1936-produksie in New York het vir 136
   opvoerings geloop, wat gelei het tot die lofbetuiging dat hy die "beste
   vertolker van die rol sedert Barrymore" was.^[139] Maurice Evans is
   deur baie beskou as die voorste vertolker van Shakespeare in die
   Verenigde State en in die 1938/9-seisoen het hy Broadway se eerste
   volledige weergawe van Hamlet aangebied: met 'n totale speeltyd van
   vier en 'n half uur.^[140] Olivier was in 1963 die regisseur van 'n
   produksie met Peter O'Toole as Hamlet, in die eerste opvoering van die
   nuwe Royal National Theatre.

[wysig] Op die silwerdoek

   Sarah Bernhardt as Hamlet, met Yorick se skedel.
   Sarah Bernhardt as Hamlet, met Yorick se skedel.

   Die vroegste sukses vir Hamlet op die silwerdoek was Sarah Bernhardt se
   vyf minute lange rolprent van die skermgeveg (5.2.203-387), wat in 1900
   vervaardig is. Die rolprent was 'n vroeë en dus kru klankrolprent: die
   musiek en woorde is op fonograafplate opgeneem, wat dan veronderstel
   was om saam met die rolprent gespeel te word.^[141] Stilprente is in
   1907, 1908, 1910, 1913 en 1917 uitgereik.^[141] In 1920 het Asta
   Nielsen Hamlet vertolk as 'n vrou wat haar lewe vermom as 'n man
   deurbring.^[141]

   Laurence Olivier se film noir-weergawe van 1948 het die
   Oscar-toekenning vir beste rolprent en beste akteur gewen. Sy
   vertolking het die Oedipus-konflik van Hamlet beklemtoon, in so 'n mate
   dat hy op 41-jarige ouderdom die 28 jaar oue Eileen Herlie as Hamlet se
   moeder gekies het, teenoor homself as Hamlet.^[142] Gamlet is 'n
   Russiese verwerking van 1964, gebaseer op 'n vertaling deur Boris
   Pasternak, met Grigori Kozintsef as regisseur en 'n klankbaan deur
   Dmitri Sjostakowitsj.^[143] John Gielgud was die regisseur van 'n
   1964/5-produksie by die Lunt-Fontanne-teater, met Richard Burton in die
   hoofrol; 'n rolprent van een van die regstreekse vertonings is ook
   vervaardig.^[144] Franco Zeffirelli se Shakespeare-rolprente is as
   "sensueel, eerder as beredeneerd" beskryf: sy doelwit was om
   Shakespeare "selfs gewilder" te maak.^[145] Ten einde hierdie doel te
   bereik het hy die Australiese akteur Mel Gibson, toe beroemd as Mad
   Max, in die titelrol van sy 1990-rolprent gekies en Glenn Close, toe
   bekend as die psigotiese "ander vrou" in Fatal Attraction, as
   Gertrude.^[146]

   In kontras met Zeffirelli, wie se Hamlet drasties verkort is, het
   Kenneth Branagh in 1996 die hoofrol in sy eie verwerking van die
   toneelstuk gespeel, asook die regie behartig. Dié weergawe het elke
   woord van Shakespeare se toneelstuk bevat en materiaal van die F1- en
   K2-tekste gekombineer. Branagh se Hamlet het 'n speeltyd van ongeveer
   vier uur.^[147] Die rolprent gebruik kostuums en meubilering uit die
   laat 19de eeu en Blenheim Palace (Engeland), wat uit die 18de eeu
   dateer, is vir die buitetonele van Elsinore gebruik. Die rolprent is
   gestruktureer as 'n epos en gebruik terugflitse om elemente te
   beklemtoon waarna daar nie duidelik in die toneelstuk verwys word nie:
   Hamlet se seksuele verhouding met Kate Winslet se Ophelia, byvoorbeeld,
   of sy jeugdige verhouding met Yorick. ^[148] In 2000 het Michael
   Almereyda die verhaal in 'n moderne Manhattan laat afspeel, met Ethan
   Hawke as Hamlet, nie 'n prins nie, maar 'n filmstudent. In hierdie
   weergawe is Claudius die hoof- uitvoerende beampte van die "Denmark
   Corporation" en het hy die besigheid oorgeneem deur sy broer te
   vermoor.^[149]

[wysig] Verwerkings vir die verhoog en silwerdoek

   Die Wes-Duitse regisseur Helmut Käutner het Hamlet verwerk tot 'n
   verhaal wat siviele korrupsie behandel in Der Rest ist Schweigen; Akria
   Kurosawa het dieselfde tema gebruik vir sy verwerking, Warui Yatso Hodo
   Yoku Nemuru.^[150] In die Franse Claude Chabrol se Ophélia (1962) kyk
   die hoofkarakter, Yvan, na Olivier se Hamlet en oortuig hy homself
   daarvan dat hy in Hamlet se situasie verkeer.^[151] Tom Stoppard se
   toneelstuk Rosencrantz & Guildenstern Are Dead (wat ook as 'n
   1991-rolprent verkrygbaar is) beeld die gebeurtenisse van Hamlet uit
   die perspektief van Hamlet se twee vriende uit: 'n treurspel oor twee
   minder belangrike karakters wat moet sterf om hulle rol te vervul in 'n
   drama wat hulle nie verstaan nie. In 1977 het die Oos-Duitse
   toneelskrywer Heiner Müller Die Hamletmaschine geskryf: 'n
   postmodernistiese, gekondenseerde weergawe van Hamlet; hierdie weergawe
   was gevolglik saamgesmelt met sy vertaling van Shakespeare se
   toneelstuk in sy 1989/1990-produksie Hamlet/Maschine. ^[152] Sommige
   beskou Disney se The Lion King as die Hamlet-verwerking wat die hoogste
   bruto wins geniet het; die animasierolprent vertel 'n los weergawe van
   die verhaal met Afrika-leeus in die rolverdeling.^[153]

[wysig] Verwysings

[wysig] Aantekeninge

          Hierdie artikel is 'n vertaling van die Engelse
          Wikipedia-artikel, "Hamlet".

   Alle verwysing na Hamlet, tensy anders aangedui, is geneem uit die
   Arden Shakespeare K2 (Thompson en Taylor, 2006a). Volgens hulle
   verwysingstelsel beteken 3.1.55 bedryf 3, toneel 1, reël 55. Die Arden
   Shakespeare se "Hamlet: the texts of 1603 and 1623 (Thompson en Taylor,
   2006b) het geen bedryfverdelings nie, dus beteken 7.115 toneel 7, reël
   115.
    1. ^ Thompson en Taylor (2006a, 74). Oorspronklike Engelse aanhaling:
       ...capable of "seemingly endless retelling and adaptation by
       others".
    2. ^ ^2,0 ^2,1 Taylor (2002, 18).
    3. ^ Crystal en Crystal (2005, 66).
    4. ^ Thompson en Taylor (2006a, 17). Oorspronklike Engelse aanhaling:
       "..the world's most filmed story after Cinderella."
    5. ^ ^5,0 ^5,1 Sien Taylor (2002, 4); Banham (1998, 141); Hattaway
       beweer dat "Richard Burbage ... played Hieronimo and also Richard
       III but then was the first Hamlet, Lear, and Othello" (1982, 91);
       Peter Thomson oorweeg dat die identiteit van Hamlet as Burbage in
       die dramaturgie van verskeie oomblike van die toneelstuk ingebou
       is: "we will profoundly misjudge the position if we do not
       recognise that, whilst this is Hamlet talking about the
       groundlings, it is also Burbage talking to the groundlings" (1983,
       24); sien ook Thomson se bespreking oor die eerste speler se baard
       (1983, 110).
    6. ^ Uit Hamlet 2.1.99-100 "This is the very ecstacy of love, / whose
       violent property foredoes itself,".
    7. ^ Saxo en Hansen (1983, 36–37).
    8. ^ Saxo en Hansen (1983, 16–25).
    9. ^ Saxo en Hansen (1983, 5–15).
   10. ^ Saxo en Hansen (1983, 1–5).
   11. ^ Saxo en Hansen (1983, 25–37).
   12. ^ Edwards (1985, 1–2).
   13. ^ Saxo en Hansen (1983, 66–67).
   14. ^ Jenkins (1982, 82–85).
   15. ^ Saxo en Hansen (1983, 67).
   16. ^ In sy 1933-boek The Problem of Hamlet: A Solution beweer Andrew
       Carincross dat die Hamlet waarna in 1589 verwys word deur
       Shakespeare geskryf is; Peter Alexander (1964), Eric Sams (volgens
       Jackson 1991, 267) en, meer onlangs, Harold Bloom (2001, xiii en
       383; 2003, 154) stem met hom saam. Dit is ook die opinie van
       sogenaamde anti-Stratfordiane, wat bevraagteken of Shakespeare die
       outeur van enige van sy werke was (Ogburn 1988, 631). Harold
       Jenkins, die redakteur van die tweede reeks Arden-weergawe van die
       toneelstuk, skryf die idee as grondloos af (1982, 84 n4). Francis
       Mere se Palladis Tamia (uitgegee in 1598, moontlik in Oktober),
       bevat 'n lys van twaalf Shakespeare-toneelstukke, maar Hamlet
       verskyn nie daarin nie. (Lott 1970, xlvi).
   17. ^ Saxo en Hansen (1983, 66–68).
   18. ^ Saxo en Hansen (1983, 6).
   19. ^ Greenblatt (2004a, 311); Greenblatt (2004b).
   20. ^ Shakespeare's Last Will and Testament.
   21. ^ Oorspronklike Engelse aanhaling: "Any dating of Hamlet must be
       tentative.". MacCary stel 1599 of 1600 voor (1998, 13); James
       Shapiro is ten gunste van 1600 of vroeg 1601 (2005, 341); Wells en
       Taylor stel voor dat die toneelstuk in 1600 geskryf is en later
       hersien is (1988, 653); die New Cambridge-redakteur berus by middel
       1601 (Edwards 1985, 8); waarmee die redakteur van die New Swan
       Shakespeare Advanced Series saamstem (Lott 1970, xlvi); Thompson en
       Taylor stel versigtig voor ("according to whether one is the more
       persuaded by Jenkins or by Honigmann") dat die werk teen die lente
       van 1601 of êrens in 1600 voltooi is (2001a, 58–59).
   22. ^ MacCary (1998, 12–13) en Edwards (1985, 5–6).
   23. ^ ^23,0 ^23,1 Lott (1970, xlvi). Oorspronklike Engelse aanhaling:
       "...unlikely that he [Meres] would have overlooked ... so
       significant a piece."
   24. ^ Hamlet F1 2.2.337. Die hele gesprek tussen Rozencrantz,
       Guildenstern en Hamlet rakende die toneelgeselskap se vertrek uit
       die stad is in Hamlet "F1" 2.2.324–360
   25. ^ Edwards (1985, 5). Oorspronklike Engelse aanhaling: "...sense of
       time is so confused in Harvey's note that it is really of little
       use in trying to date Hamlet."
   26. ^ Edwards (1985, 5).
   27. ^ Hattaway (1987, 13–20).
   28. ^ Chambers (1923, vol. 3, 486–487) en Halliday (1964, 204–205).
   29. ^ Halliday (1964, 204).
   30. ^ Thompson en Taylor (2006a, 78).
   31. ^ Thompson en Taylor (2006a, 78).
   32. ^ Hibbard (1987, 22–23).
   33. ^ Hattaway (1987, 16).
   34. ^ Thompson en Taylor het K2 met bylae in hulle eerste volume
       gepubliseer (2006a) en die F1- en K1-tekste in hulle tweede volume
       (2006b). Bate en Rasmussen (2007) bied die F1-teks met addisionele
       K2-uittreksels in 'n bylaag. Die New Cambridge-reeks het begin om
       verskillende volumes vir die verskillende kwatrynweergawes van
       Shakespeare se toneelstukke uit te gee (Irace 1998).
   35. ^ Thompson en Taylor (2006a, 543–552).
   36. ^ Jenkins (1982, 14).
   37. ^ Hamlet Q1 14.
   38. ^ Jackson (1986, 171).
   39. ^ Irace (1998); Thompson en Taylor (2006a, 85–86).
   40. ^ Thompson en Taylor (2006b, 36–37) asook die Checklist of Q1
       Productions in Thompson en Taylor (2006b, 38–39).
   41. ^ Wofford (1994) en Kirsch (1968).
   42. ^ Vickers (1974a, 447) en (1974b, 92).
   43. ^ Wofford (1994, 184–185).
   44. ^ Vickers (1974c, 5).
   45. ^ Wofford (1994, 185).
   46. ^ Wofford (1994, 186).
   47. ^ Rosenberg (1992, 179).
   48. ^ Wofford (1994, 186).
   49. ^ MacCary (1998, 67–72, 84).
   50. ^ Gebaseer op die lengte van die eerste uitgawe van The Riverside
       Shakespeare (1974).
   51. ^ Ook gebruik in Love's Labour's Lost en A Midsummer Night's Dream.
       Kermode (2000, 256).
   52. ^ MacCary (1998, 84–85).
   53. ^ Afrikaanse vertaling: "om te sterf: te slaap— / miskien om te
       droom". Hamlet 3.1.63–64.
   54. ^ Eenvoudige Afrikaanse vertaling: "Maar ek het dit hier binne wat
       ek nie kan wys nie. Hierdie uiterlike tekens is slegs die tooisels
       van droefheid."
   55. ^ MacCary (1998, 89–90).
   56. ^ Oxford English Dictionary (2004, CD).
   57. ^ In Eenvoudige Afrikaans: "Die verwagting en roos van ons mooi
       land"; "En ek, van al die dames die mismoedigste en ellendigste".
       Hamlet 3.1.151 en 3.1.154. Die "nunnery"-toneel: Hamlet 3.1.87–160.
   58. ^ MacCary (1998, 87–88).
   59. ^ MacCary (1998, 37–38); in die Nuwe Testament, sien Romeine 12:19:
       "Moenie self wraak neem nie, geliefdes, maar laat dit oor aan die
       oordeel van God."
   60. ^ MacCary (1998, 38).
   61. ^ Blits (2001, 3–21).
   62. ^ MacCary (1998, 47–48).
   63. ^ MacCary (1998, 28–49).
   64. ^ MacCary (1998, 49).
   65. ^ Knowles (1999, 1049 en 1052–1053) aangehaal deur Thompson en
       Taylor (2006a, 73–74); MacCary (1998, 49).
   66. ^ Baskerville (1934, 827–830).
   67. ^ Jones (2007).
   68. ^ French skryf in 1869: "The next important personages in the play
       are the 'Lord Chamberlain', Polonius; his son, Laertes; and
       daughter, Ophelia; and these are supposed to stand for Queen
       Elizabeth's celebrated Lord High Treasurer, Sir William Cecil, Lord
       Burleigh; his second son, Robert Cecil; and his daughter, Anne
       Cecil" (301). Uittreksels van sy ondersoek kan hier gevind word. In
       1932 het John Dover Wilson geskryf: "the figure of Polonius is
       almost without doubt intended as a caricature of Burleigh, who died
       on August 4, 1598" (1932, 104).
   69. ^ Winstanley (1921, 112). Winstanley spandeer 20 bladsye aan
       voorgestelde verbindings tussen tonele met Polonius en mense en
       gebeurtenisse in Elisabethaanse Engeland.
   70. ^ Sien Chambers (1930, 418); in 1964 het Hurstfield en Sutherland
       geskryf: "The governing classes were both paternalistic and
       patronizing; and nowhere is this attitude better displayed than in
       the advice which that archetype of elder statesmen William Cecil,
       Lord Burghley—Shakespeare's Polonius—prepared for his son" (1964,
       35).
   71. ^ Rowse (1963, 323).
   72. ^ Ogburn (1988, 202–203). Soos vertaal deur Mark Anderson, kan
       "cor" "hart" beteken, met "bis" of "ambis" wat "twee keer" of
       "dubbel" beteken, dus kan "Corambis" ook gesien word as die Latyn
       vir "dubbelhartig", wat moontlik "bedrieglik" of "tweegesig"
       impliseer.
   73. ^ Winstanley (1921, 122–124).
   74. ^ Ogburn (1984, 84–86).
   75. ^ Matus (1994, 234–237).
   76. ^ Engelse aanhaling: "the play is built up on Hamlet's hesitations
       over fulfilling the task of revenge that is assigned to him; but
       its text offers no reasons or motives for these hesitations".
   77. ^ ^77,0 ^77,1 Freud (1900, 367).
   78. ^ Engelse aanhaling: Hamlet has an "Oedipal desire for his mother
       and the subsequent guilt [is] preventing him from murdering the man
       [Claudius] who has done what he unconsciously wanted to do".
   79. ^ ^79,0 ^79,1 ^79,2 ^79,3 ^79,4 Britton (1995, 207-211).
   80. ^ Engelse aanhaling: "...he himself is literally no better than the
       sinner whom he is to punish".
   81. ^ Freud (1900, 368).
   82. ^ Die "nunnery"-gesprek waarna in hierdie sin verwys word is Hamlet
       3.1.87–160.
   83. ^ MacCary (1998, 104–107, 113–116) en de Grazia (2007, 168–170).
   84. ^ Smallwood (2002, 102).
   85. ^ Wofford (1994, 199–202).
   86. ^ Howard (2003, 411–415).
   87. ^ Bloom (2003, 58–59); Thompson (2001, 4).
   88. ^ Showalter (1985).
   89. ^ Bloom (2003, 57).
   90. ^ MacCary (1998, 111–113).
   91. ^ Hamlet het 208 aanhalings in die Oxford Dictionary of Quotations;
       dit neem 10 van die 85 bladsye wat aan Shakespeare bestee word in
       in die Bartlett's Familiar Quotations (1986). Sommige lyste wat
       Hamlet onder die beste of belangrikste werke tel, sluit in dié van
       Harvard Classics, Great Books, Great Books of the Western World,
       Harold Bloom se The Western Canon, St. John's College se leeslys en
       die Columbia College se kernkurrikulum.
   92. ^ Osborne (2007, 114–133 veral 115 en 120).
   93. ^ ^93,0 ^93,1 ^93,2 ^93,3 ^93,4 Thompson en Taylor (2006a,
       123–126).
   94. ^ Welsh (2001, 131).
   95. ^ ^95,0 ^95,1 Thompson en Taylor (2006a, 126–131).
   96. ^ Novy (1994, 62, 77–78).
   97. ^ Taylor (2002, 13).
   98. ^ Thompson en Taylor (2006a; 53–55); Chambers (1930, vol. 1, 334),
       aangehaal deur Dawson (2002, 176).
   99. ^ Dawson (2002, 176).
   100. ^ Dawson (2002, 176).
   101. ^ Uit al Shakespeare se werke word slegs Falstaff meer genoem.
       Hibbard (1987, 17).
   102. ^ Marsden (2002, 21).
   103. ^ Holland (2007, 34).
   104. ^ Marsden (2002, 21–22).
   105. ^ Samuel Pepys het genoem hoe verheug hy is oor die nuwigheid van
       Hamlet "wat met tonele gedoen word"; sien Thompson en Taylor (1996,
       57).
   106. ^ Taylor (1989, 16).
   107. ^ Thompson en Taylor (2006a, 98–99).
   108. ^ 'n Brief aan Sir William Young, 10 Januarie 1773, soos aangehaal
       deur Uglow (1977, 473). Oorspronklike Engelse aanhaling: "I had
       sworn I would not leave the stage till I had rescued that noble
       play from all the rubbish of the fifth act. I have brought it forth
       without the grave-digger's trick, Osrick, & the fencing match."
   109. ^ Morrison (2002, 231).
   110. ^ Moody (2002, 41).
   111. ^ In Engels: "...music should be played between the words" Moody
       (2002, 44), 'n aanhaling van Richard Brinsley Sheridan aanhaal.
   112. ^ Gay (2002, 159).
   113. ^ Dawson (2002, 185–187).
   114. ^ Engelse aanhalings: ...chided for "acknowledging acquaintances
       in the audience" and "inadequate memorisation of his
       lines".Morrison (2002, 232–233).
   115. ^ Morrison (2002, 235–237).
   116. ^ William Winter, New York Tribune 26 Oktober 1875, aangehaal deur
       Morrison (2002, 241).
   117. ^ Morrison (2002, 241).
   118. ^ Schoch (2002, 58–75).
   119. ^ George Bernard Shaw in The Saturday Review 2 Oktober 1897,
       aangehaal in Shaw (1961, 81).
   120. ^ Moody (2002, 54).
   121. ^ Halliday (1964, 204) en O'Connor (2002, 77).
   122. ^ Engelse aanhaling: " ...manly and resolute, but nonetheless
       thoughtful ... [he] thinks before he acts, a trait indicative of
       great strength and great spiritual power". Sarah Bernhardt in 'n
       brief aan die Londense Daily Telegraph, aangehaal deur Gay (2002,
       164).
   123. ^ Holland (2002, 203–205).
   124. ^ Dawson (2002, 184).
   125. ^ Dawson (2002, 188).
   126. ^ ^126,0 ^126,1 ^126,2 Gillies en ander (2002, 259–262).
   127. ^ Dawson (2002, 180).
   128. ^ Craig en Stanislawski het die beplanning vir hierdie produksie
       in 1908 begin, maar dit is vertraag tot Desember 1991 weens 'n
       ernstige siekte wat Stanislawski geteister het. Sien Benedetti
       (1998, 188–211).
   129. ^ Benedetti (1999, 189, 195).
   130. ^ Sien Taxidou (1998, 38–41) vir meer oor Craig se verhouding met
       Russiese simboliek en die beginsels van monodrama; sien Innes
       (1983, 153) vir meer oor Craig se opvoeringsvooorstelle; sien beide
       Taxidou (1998, 181, 188) en Innes (1983, 153) vir meer oor die
       sentraliteit van die hoofkarakter en sy weerspeëling van die
       "outeurlike self".
   131. ^ 'n Helder beligte goue piramide het neergedaal van Claudius se
       troon, 'n voorstelling van die feodale hiërargie, wat die illusie
       gegee het van 'n enkele, verenigde massa van liggame. Op die
       donker, skadu-agtige voorgrond, geskei van die agtergrond deur 'n
       net, het Hamlet gelê, asof hy droom. Soos Claudius die verhoog
       verlaat het die figure gebly, maar die net is losgemaak, sodat dit
       sou lyk asof hulle wegkwyn, asof Hamlet se gedagtes elders heen
       beweeg. Vir hierdie effek het die toneel 'n staande toejuiging
       gekry, die eerste by die Moskouse Kunsteater. Sien Innes (1983,
       152).
   132. ^ Sien Innes (1983, 140–175; veral. 165–167 vir die gebruik van
       skerms).
   133. ^ Innes (1983, 172).
   134. ^ Hortmann (2002, 214).
   135. ^ Hortmann (2002, 223).
   136. ^ Engelse aanhaling: "...emphasised, with due caution, the
       helpless situation of an intellectual attempting to endure in a
       ruthless environment". Burian (1993), aangehaal deur Hortmann
       (2002, 224–225).
   137. ^ ^137,0 ^137,1 ^137,2 Gillies, en ander (2002, 267–269).
   138. ^ Morrison (2002, 247–248); Thompson en Taylor (2006a, 109).
   139. ^ Morrison (2002, 249).
   140. ^ Morrison (2002, 249–250).
   141. ^ ^141,0 ^141,1 ^141,2 Brode (2001, 117–118).
   142. ^ Davies (2000, 171).
   143. ^ Guntner (2000, 120–121).
   144. ^ Brode (2001, 125–127).
   145. ^ Beide aanhalings van Cartmell (2000, 212), die laaste aanhaling
       word aan Zeffirelli self toegeskryf, uit 'n onderhoud met die South
       Bank Show in Desember 1997.
   146. ^ Guntner (2000, 121–122).
   147. ^ Crowl (2000, 232).
   148. ^ Keyishian (2000, 78–79).
   149. ^ Burnett (2000).
   150. ^ Howard (2000, 300–301).
   151. ^ Howard (2000, 301–302).
   152. ^ Teraoka (1985, 13).
   153. ^ Vogler (1992, 267–275).

[wysig] Weergawes van Hamlet

     * Bate, Jonathan, en Eric Rasmussen, reds. 2007. Complete Works. By
       William Shakespeare. The RSC Shakespeare. New York: Modern Library.
       ISBN 0679642951.
     * Edwards, Phillip, red. 1985. Hamlet, Prince of Denmark. New
       Cambridge Shakespeare reeks. Cambridge: Cambridge University Press.
       ISBN 0521293669.
     * Hibbard, G. R., red. 1987. Hamlet. Oxford World's Classics reeks.
       Oxford. ISBN 0192834169.
     * Hoy, Cyrus, red. 1992. Hamlet. Norton Critical Edition reeks. 2de
       uitgawe. New York: Norton. ISBN 9780393956634.
     * Irace, Kathleen O. 1998. The First Quarto of Hamlet. New Cambridge
       Shakespeare-reeks. Cambridge: Cambridge University Press. ISBN
       0521653908.
     * Jenkins, Harold, red. 1982. Hamlet. The Arden Shakespeare, tweede
       uitgawe. Londen: Methuen. ISBN 1903436672.
     * Lott, Bernard, red. 1970. Hamlet. New Swan Shakespeare Advanced
       reeks. Nuwe uitgawe. Londen: Longman. ISBN 0582527422.
     * Spencer, T. J. B., red. 1980 Hamlet. New Penguin Shakespeare reeks.
       Londen: Penguin. ISBN 0140707344.
     * Thompson, Ann en Neil Taylor, reds. 2006a. Hamlet. The Arden
       Shakespeare, 3de reeks. Volume een. Londen: Arden. ISBN 1904271332.
     * 2006b. Hamlet: The Texts of 1603 en 1623. The Arden Shakespeare,
       derde reeks. Volume twee. Londen: Arden. ISBN 1904271804.
     * Wells, Stanley, en Gary Taylor, reds. 1988. The Complete Works.
       Deur William Shakespeare. The Oxford Shakespeare. Kompakte
       weergawe. Oxford: Clarendon Press; New York: Oxford University
       Press. ISBN 0198711905.

[wysig] Sekondêre bronne

     * Alexander, Peter. 1964. Alexander's Introductions to Shakespeare.
       Londen: Collins.
     * Banham, Martin, red. 1998. The Cambridge Guide to Theatre.
       Cambridge: Cambridge University Press. ISBN 0521434378.
     * Baskerville, Charles Read. red. 1934. Elizabethan and Stuart Plays.
       New York: Henry Holt and Company.
     * Benedetti, Jean. 1999. Stanislavski: His Life and Art. Hersiene
       uigawe. Oorspronklike uitgawe gepubliseer in 1988. Londen: Methuen.
       ISBN 0413525201.
     * Blits, Jan H. 2001. Introduction. In Deadly Thought: "Hamlet" and
       the Human Soul: 3–22. Langham, MD: Lexington Books. ISBN
       0739102141.
     * Bloom, Harold. 2001. Shakespeare: The Invention of the Human. Open
       Market red. Harlow, Essex: Longman. ISBN 157322751X.
     * 2003. Hamlet: Poem Unlimited. Edinburg: Cannongate. ISBN
       1841954616.
     * Britton, Celia. 1995. "Structuralist and poststructuralist
       psychoanalytic and Marxist theories" in Cambridge History of
       Literary Criticism: From Formalism to Poststructuralism (Vol 8).
       red. Raman Seldon. Cambridge: Cambridge University Press 1995. ISBN
       978-0521300131.
     * Brode, Douglas. 2001. Shakespeare in the Movies: From the Silent
       Era to Today. New York: Berkley Boulevard Books. ISBN 0425181766.
     * Brown, John Russell. 2006. Hamlet: A Guide to the Text and its
       Theatrical Life. Shakespeare Handbooks reeks. Basingstoke,
       Hampshire en New York: Palgrave Macmillan. ISBN 1403920923.
     * Burian, Jarka. 1993. "Hamlet in Postwar Czech Theatre". In Foreign
       Shakespeare: Contemporary Performance. Red. Dennis Kennedy. Nuwe
       uitgawe. Cambridge: Cambridge University Press, 2004. ISBN
       0521617081.
     * Burnett, Mark Thornton. 2000. " 'To Hear and See the Matter':
       Communicating Technology in Michael Almereyda's Hamlet (2000)".
       Cinema Journal 42.3: 48–69.
     * Carincross, Andrew S. 1936. The Problem of Hamlet: A Solution.
       Herdrukte uitgawe. Norwood, PA.: Norwood Editions, 1975. ISBN
       0883051303.
     * Cartmell, Deborah. 2000. "Franco Zeffirelli and Shakespeare". In
       Jackson (2000, 212–221).
     * Chambers, Edmund Kerchever. 1923. The Elizabethan Stage. 4 volumes.
       Oxford: Oxford University Press. ISBN 0198115113.
     * 1930. William Shakespeare: A Study of Facts and Problems. Oxford:
       Clarendon Press, 1988. ISBN 0198117744.
     * Crowl, Samuel. 2000. "Flamboyant Realist: Kenneth Branagh". In
       Jackson (2000, 222–240).
     * Crystal, David, en Ben Crystal. 2005. The Shakespeare Miscellany.
       New York: Penguin. ISBN 0140515550.
     * Davies, Anthony. 2000. "The Shakespeare films of Laurence Olivier".
       In Jackson (2000, 163–182).
     * Dawson, Anthony B. 1995. Hamlet. Shakespeare in Performance reeks.
       Nuwe uitgawe. Manchester: Manchester University Press, 1997. ISBN
       0719046254.
     * 2002. "International Shakespeare". In Wells en Stanton (2002,
       174–193).
     * Eliot, T. S. 1920. "Hamlet and his Problems". In The Sacred Wood:
       Essays in Poetry and Criticism. Londen: Faber & Gwyer. ISBN
       0416374107.
     * Foakes, R. A. 1993. Hamlet versus Lear: Cultural Politics and
       Shakespeare's Art. Cambridge: Cambridge University Press. ISBN
       0521607051.
     * French, George Russell. 1869. Shakspeareana Geologica. Londen:
       Macmillan. Herdruk in New York: AMS, 1975. ISBN 0404025757.
     * Freud, Sigmund. 1900. The Interpretation of Dreams. Trans. James
       Strachey. Red. Angela Richards. The Penguin Freud Library, vol. 4.
       Londen: Penguin, 1991. ISBN 0140147947.
     * Gay, Penny. 2002. "Women and Shakespearean Performance". In Wells
       en Stanton (2002, 155–173).
     * Gillies, John, Ryuta Minami, Ruru Li, en Poonam Trivedi. 2002.
       "Shakespeare on the Stages of Asia". In Wells en Stanton (2002,
       259–283).
     * Greenblatt, Stephen. 2004a. Will in the World: How Shakespeare
       Became Shakespeare. New York: W.W. Norton & Co. ISBN 0393050572.
     * 2004b. "The Death of Hamnet and the Making of Hamlet". N.Y. Review
       of Books 51.16 (Oct. 21, 2004).
     * Greg, Walter Wilson. 1955. The Shakespeare First Folio, its
       Bibliographical and Textual History. Oxford: Clarendon Press. ISBN
       115185549X.
     * Guntner, J. Lawrence. 2000. "Hamlet, Macbeth and King Lear on
       film". In Jackson (2000, 117–134).
     * Halliday, F. E. 1964. A Shakespeare Companion 1564–1964.
       Shakespeare Library reeks. Baltimore, Penguin, 1969. ISBN
       0140530118.
     * Hattaway, Michael. 1982. Elizabethan Popular Theatre: Plays in
       Performance. Theatre Production reeks. Londen en Boston: Routledge
       en Kegan Paul. ISBN 0710090528.
     * 1987. Hamlet. The Critics Debate reeks. Basingstoke, Hampshire:
       Macmillan. ISBN 0333385241.
     * Holland, Peter. 2002. "Touring Shakespeare". In Wells en Stanton
       (2002, 194–211).
     * 2007. "Shakespeare Abbreviated". In Shaughnessy (2007, 26–45).
     * Hortmann, Wilhelm. 2002. "Shakespeare on the Political Stage in the
       Twentieth Century". In Wells en Stanton (2002, 212–229).
     * Howard, Jean E. 2003. "Feminist Criticism". In Shakespeare: An
       Oxford Guide: 411–423. Red. Stanley Wells en Lena Orlin. Oxford:
       Oxford University Press. ISBN 0199245223.
     * Howard, Tony. 2000. "Shakespeare's Cinematic Offshoots". In Jackson
       (2000, 303–323).
     * Hurstfield, Joel, en James Sutherland. 1964. Shakespeare's World.
       New York: St. Martin's Press.
     * Innes, Christopher. 1983. Edward Gordon Craig. Directors in
       Perspective-reeks. Cambridge: Cambridge University Press. ISBN
       0521273838.
     * Jackson, MacDonald P. 1986. "The Transmission of Shakespeare's
       Text". In The Cambridge Companion to Shakespeare Studies Red.
       Stanley Wells. Cambridge: Cambridge University Press. ISBN
       0521318416. 163–185.
     * 1991. "Editions and Textual Studies Reviewed". In Shakespeare
       Survey 43, The Tempest and After: 255–270. Red. Stanley Wells.
       Cambridge: Cambridge University Press. ISBN 0521395291.
     * Jackson, Russell, red. 2000. The Cambridge Companion to Shakespeare
       on Film. Cambridge Companions to Literature reeks. Cambridge:
       Cambridge University Press. ISBN 0521639751.
     * Jenkins, Harold. 1955. "The Relation Between the Second Quarto and
       the Folio Text of Hamlet". Studies in Bibliography 7: 69–83.
     * Jones, Gwilym. 2007. Thomas Middleton at the Globe. Londen: Globe
       Theatre education resource centre. Verkry op: 30 Desember 2007.
     * Kermode, Frank. 2000. Shakespeare's Language. Londen: Penguin. ISBN
       0-14-028592-X.
     * Keyishian, Harry. 2000. "Shakespeare and Movie Genre: The Case of
       Hamlet". In Jackson (2000, 72–84).
     * Kirsch, A. C. 1968. "A Caroline Commentary on the Drama". Modern
       Philology 66: 256–261.
     * Knowles, Ronald. 1999. "Hamlet and Counter-Humanism" Renaissance
       Quarterly 52.4: 1046–1069.
     * Lacan, Jacques. 1959. "Desire and the Interpretation of Desire in
       Hamlet". In Literature and Psychoanalysis: The Question of Reading
       Otherwise. Red. Shoshana Felman. Baltimore: Johns Hopkins
       University Press, 1982. Het oorspronklik verskyn as 'n
       dubbeluitgawe van Yale French Studies, nrs. 55/56 (1977). ISBN
       080182754X.
     * Lennard, John. 2007. William Shakespeare: Hamlet. Literature
       Insights-reeks. Humanities-Ebooks, 2007. ISBN 184760028X.
     * MacCary, W. Thomas. 1998. "Hamlet": A Guide to the Play. Greenwood
       Guides to Shakespeare-reeks. Westport, CT: Greenwood Press. ISBN
       0313300828.
     * Marsden, Jean I. 2002. "Improving Shakespeare: from the Restoration
       to Garrick". In Wells en Stanton (2002, 21–36).
     * Matheson, Mark. 1995. "Hamlet and 'A Matter Tender and
       Dangerous' ". Shakespeare Quarterly 46.4: 383–397.
     * Matus, Irvin Leigh. 1994. Shakespeare, in Fact. Nuwe uitgawe. New
       York: Continuum International Publishing, 1999. ISBN 0826409288.
     * Moody, Jane. 2002. "Romantic Shakespeare". In Wells en Stanton
       (2002, 37–57).
     * Morrison, Michael A. 2002. "Shakespeare in North America". In Wells
       en Stanton (2002, 230–258).
     * O'Connor, Marion. 2002. "Reconstructive Shakespeare: Reproducing
       Elizabethan and Jacobean Stages". In Wells en Stanton (2002,
       76–97).
     * Osborne, Laurie. 2007. "Narration and Staging in Hamlet and its
       afternovels" in Shaughnessy (2007, 114–133).
     * Oxford English Dictionary (Tweede Uitgawe) CD-ROM-weergawe 3.1.
       2004. Oxford: Oxford University Press. ISBN 978-0-19-861016-8.
     * Novy, Marianne. 1994. Engaging with Shakespeare: Responses of
       George Eliot and Other Women Novelists. (Athens, Georgia) in
       Thompson en Taylor (2006a, 127).
     * Ogburn, Charlton. 1984. The Mystery of William Shakespeare. New
       York: Dodd, Mead & Co. ISBN 0396084419.
     * Ogburn, Charlton. 1988. The Mystery of William Shakespeare.
       Londen : Cardinal. ISBN 0747402558.
     * Pennington, Michael. 1996. "Hamlet": A User's Guide. Londen: Nick
       Hern. ISBN 185459284X.
     * Pitcher, John, en Woudhuysen, Henry. 1969. Shakespeare Companion,
       1564–1964. Londen: Penguin. ISBN 0140530118.
     * Rosenberg, Marvin. 1992. The Masks of Hamlet. Londen: Associated
       University Presses. ISBN 0874134803.
     * Rowse, Alfred Leslie. 1963. William Shakespeare: A Biography. New
       York: Harper & Row. Herdruk in New York: Barnes & Noble Books,
       1995. ISBN 1566198046.
     * Saxo, en Hansen, William. 1983. Saxo Grammaticus & the Life of
       Hamlet. Lincoln: University of Nebraska Press. ISBN 0803223188.
     * Schoch, Richard W. 2002. "Pictorial Shakespeare". In Wells en
       Stanton (2002, 58–75).
     * Shapiro, James. 2005. 1599: A Year in the Life of William
       Shakespeare. Londen: Faber, 2006. ISBN 0571214819.
     * Shaughnessy, Robert. 2007. The Cambridge Companion to Shakespeare
       and Popular Culture. Cambridge Companions to Literature-reeks.
       Cambridge: Cambridge University Press. ISBN 9780521605809.
     * Shaw, George Bernard. 1961. Shaw on Shakespeare. Red. Edwin Wilson.
       New York: Applause. ISBN 1557835616.
     * Showalter, Elaine. 1985. "Representing Ophelia: Women, Madness, and
       the Responsibilities of Feminist Criticism" In Shakespeare and the
       Question of Theory: 77–94. Red. Patricia Parker en Geoffrey
       Hartman. New York en Londen: Methuen. ISBN 0416369308.
     * Smallwood, Robert. 2002. "Twentieth-century Performance: The
       Stratford and London Companies". In Wells en Stanton (2002,
       98–117).
     * Starks, Lisa S. 1999. "The Displaced Body of Desire: Sexuality in
       Kenneth Branagh's Hamlet". In Shakespeare and Appropriation:
       160–178. Red. Christy Desmet en Robert Sawyer. Accents on
       Shakespeare-reeks. Londen: Routledge. ISBN 0415207258.
     * Taxidou, Olga. 1998. The Mask: A Periodical Performance by Edward
       Gordon Craig. Contemporary Theatre Studies-reeks, volume 30.
       Amsterdam: Harwood Academic Publishers. ISBN 9057550466.
     * Taylor, Gary. 1989. Reinventing Shakespeare: A Cultural History
       from the Restoration to the Present. Londen: Hogarth Press. ISBN
       0701208880.
     * 2002. "Shakespeare Plays on Renaissance Stages". In Wells en
       Stanton (2002, 1–20).
     * Teraoka, Arlene Akiko. 1985. The Silence of Entropy or Universal
       Discourse : the Postmodernist Poetics of Heiner Müller. New York:
       Peter Lang. ISBN 0820401900.
     * Thompson, Ann. 2001. "Shakespeare and sexuality" in Catherine M S
       Alexander en Stanley Wells Shakespeare and Sexuality: 1–13.
       Cambridge: Cambridge University Press. ISBN 0521804752.
     * Thompson, Ann en Taylor, Neil. 1996. William Shakespeare, "Hamlet".
       Plymouth, UK: Northcote House. ISBN 0746307659.
     * Thomson, Peter. 1983. Shakespeare's Theatre. Theatre
       Production-reeks. Londen en Boston: Routledge en Kegan Paul. ISBN
       0710094809.
     * Tomm, Nigel. 2006. Shakespeare's "Hamlet" Remixed. BookSurge. ISBN
       1419648926.
     * Uglow, Jenny. 1977. Hogarth: A Life and a World. Nuwe uitgawe.
       Londen: Faber and Faber, 2002. ISBN 0571193765.
     * Vickers, Brian, red. 1974a. Shakespeare: The Critical Heritage.
       Volume one (1623–1692). Nuwe uitgawe. Londen: Routledge, 1995. ISBN
       0415134048.
     * 1974b. Shakespeare: The Critical Heritage. Volume 4 (1753–1765).
       Nuwe uitgawe. Londen: Routledge, 1995. ISBN 0415134072.
     * 1974c. Shakespeare: The Critical Heritage. Volume 5 (1765–1774).
       Nuwe uitgawe. Londen: Routledge, 1995. ISBN 0415134080.
     * Vogler, Christopher. 1992. The Writer's Journey: Mythic Structure
       for Storytellers and Screenwriters. Tweede hersiene uitgawe.
       Londen: Pan Books, 1999. ISBN 0330375911.
     * Ward, David. 1992. "The King and 'Hamlet' ". Shakespeare Quarterly
       43.3: 280–302.
     * Weimann, Robert. 1985. "Mimesis in Hamlet". In Shakespeare and the
       Question of Theory: 275–291. Red. Patricia Parker en Geoffrey
       Hartman. New York en Londen: Methuen. ISBN 0416369308.
     * Wells, Stanley, en Stanton, Sarah, reds. 2002. The Cambridge
       Companion to Shakespeare on Stage. Cambridge Companions to
       Literature-reeks. Cambridge: Cambridge University Press. ISBN
       052179711X.
     * Wilson, John Dover. 1932. The Essential Shakespeare: A Biographical
       Adventure. Cambridge: Cambridge University Press.
     * 1934. The Manuscript of Shakespeare's "Hamlet" and the Problems of
       its Transmission: An Essay in Critical Bibliography. 2 volumes.
       Cambridge: The University Press.
     * 1935. What Happens in Hamlet. Cambridge: Cambridge University
       Press, 1959. ISBN 0521068355.
     * Welsh, Alexander. 2001. Hamlet in his Modern Guises (New Jersey:
       Princeton) in Thompson en Taylor (2006a, 125).
     * Winstanley, Lilian. 1921. Hamlet and the Scottish succession, Being
       an Examination of the Relations of the Play of Hamlet to the
       Scottish Succession and the Essex Conspiracy. Londen: Cambridge
       University Press. Herdruk: Philadelphia: R. West, 1977. ISBN
       084922912X.
     * Wofford, Susanne L. 1994. "A Critical History of Hamlet" In Hamlet:
       Complete, Authoritative Text with Biographical and Historical
       Contexts, Critical History, and Essays from Five Contemporary
       Critical Perspectives: 181–207. Boston: Bedford Books of St.
       Martins Press. ISBN 0312089864.

[wysig] Eksterne skakels

   Tekste

     * Open Source Shakespeare—Hamlet Die volledige teks van Hamlet,
       gebaseer op die Tweede Kwatryn.
     * ISE — Internet Shakespeare Editions: transkripsies en faksimilees
       van K1, K2 en F1.
     * Hamlet (Regained) — Volledige teks van die toneelstuk, met 'n
       moderne Engelse vertaling en uitgebreide aantekeninge.
     * "HyperHamlet" — Die teks van die Tweede Kwatryn, met 'n hele aantal
       verwysings en aantekeninge.

   Analises

     * Hamlet on the Ramparts — Die Massachusetts Institute of Technology
       se Shakespeare Elektroniese Argief.
     * Hamletworks.org - 'n Bron met verskeie weergawes van Hamlet en 'n
       groot hoeveelheid kommentaar, faksimilees, konkordansies en meer.
     * "Nine Hamlets" — 'n Analise van die toneelstuk en nege
       rolprentweergawes.


   Hierdie artikel is gekies as 'n voorbladartikel. Klik gerus hier vir
   meer inligting.
   Kategorieë: Toneelstukke • William Shakespeare

