Henry James


   CAPTION: Henry James

   Henry James in 1890
            Gebore          15 April 1843
                            New York, Amerika
           Oorlede          28 Februarie 1916
                            Londen, Engeland
            Titel
           Salaris
        Termyn in amp
          Voorganger
           Opvolger
       Politieke party
   Godsdienstige Oortuiging
         Huweliksmaat
           Kinders
   Webwerf:

   Henry James (15 April 1843 - 28 Februarie 1916) was 'n
   Amerikaans-gebore skrywer en literêre kritikus tydens die laat 19de en
   vroeë 20ste eeue. Hy was die seun van teoloog Henry James sr. en broer
   van die filosoof en psigoloog William James en ook van dagboekskryfster
   Alice James. Hy het 'n groot deel van sy lewe in Europa deurgebring en
   het kort voor sy dood 'n Britse staatsburger geword. Hy is meestal
   bekend vir sy romans, novellas en kortverhale gebaseer op temas soos
   bewustheid en moraliteit.

   James was 'n veelbetekende bydraer tot die kritisering van fiksie,
   veral in sy aandrang dat skrywers die grootste moontlike vryheid
   toegestaan word om hulle siening van die wêreld aan te bied. Sy
   verbeeldingryke gebruik van perspektief, innerlike monoloë en moontlik
   onbetroubare vertellers in sy eie werke het 'n nuwe diepte en
   belangstelling aan verhalende fiksie gebring.^[1]

   Inhoud

        * 1 Lewe
        * 2 Style en temas
        * 3 Belangrike romans
        * 4 Korter verhale
        * 5 Nie-fiksie
        * 6 Kritiek, biografieë en fiktiewe behandelings
        * 7 Erfenis
        * 8 Notas
        * 9 Belangrike werke deur James
             + 9.1 Romans
             + 9.2 Novelles en verhale
             + 9.3 Reisboeke
             + 9.4 Literêre kritiek
             + 9.5 Outobiografieë
             + 9.6 Toneelstukke
             + 9.7 Biografie
             + 9.8 Visuele kuns kritiek
        * 10 Verwysings
             + 10.1 Biografieë
             + 10.2 Uitgawes
             + 10.3 Kritiek
             + 10.4 Algemeen
        * 11 Eksterne skakels

[wysig] Lewe

   'n Agt-jaar oue Henry James saam met sy pa
   'n Agt-jaar oue Henry James saam met sy pa

   Henry James is in New York gebore aan 'n ryk en intellektuele familie.
   Sy pa, Henry James Sr., was geïnteresseerd in verskeie Godsdiens- en
   letterkundige vakke. In sy jeug het James saam met sy familie heen en
   weer tussen Europa en Amerika gereis. Hy het onder onderwysers in
   Genève, Londen, Parys en Bonn gestudeer. Op die ouderdom van 19 het hy
   vir 'n kort periode aan die Harvardse Regskool gestudeer, maar het dit
   meer geniet om fiksie te lees en te skryf as om regte te studeer.^[2]

   James het al van 'n jong ouderdom af die klassieke werke van Engelse
   (insluitende Amerikaanse), Franse, Italiaanse en (vertaalde) Russiese
   letterkunde gelees, gekritiseer en vanuit geleer. Hy het in 1864 sy
   eerste kortverhaal, A Tragedy of Error, anoniem gepubliseer en van toe
   af homself heeltemal aan letterkunde gewy. Deur sy loopbaan het hy
   reëlmatig bydrae gelewer aan tydskrifte soos The Nation, The Atlantic
   Monthly, Harper's Magazine en Scriber's Magazine. Vanaf 1875 tot en met
   sy dood in 1916 het hy 'n inspannende skedule met betreffing tot
   boekuitgawe in verskeie genres gehandhaaf: romans,
   kortverhaalversamelings, literêre kritiek, reisboeke, biografië en
   outobiografieë.

   In totaal het hy 22 romans geskryf, waarvan twee nog onvoltooid was met
   sy dood en 112 verhale van variërende lengte asook vele toneelstukke en
   groot aantal nie-fiksie essays en boeke. Van die skrywers wat die
   grootste invloed op James se fiksie gehad het was Nathaniel Hawthorne,
   met sy nadruk op die dubbelsinnigheid van die menslike keuse en die
   universilateit van skuld, Honoré de Balzac, met sy noukeurige aandag
   vir detail en realistiese aanbieding van karakter, en Ivan Turgenev,
   wie 'n hekel aan oorgekompliseerde verhale gehad het.^[3]

   James het nooit getrou nie en dit is 'n onopgeloste (en miskien
   onoplosbare) vraag of hy ooit 'n seksuele verhouding gehad het. Baie
   van sy briewe is gevul met betuigings van gehegtheid aan mans én vroue,
   maar daar is niks wat bewys dat hy ooit fisies op hierdie gevoelens
   gereageer het nie. Vir sy verfynde vriend Howard Overing Sturgis,
   byvoorbeeld, het James geskryf: "Ek herhaal, tot die punt van
   onkuisheid, dat ek met jou kan saamlewe. In die tussentyd kan ek net
   probeer om sonder jou te lewe."^[4] Hy het in 'n soortgelyke wyse vir
   sy jarelange vriendin en medeskrywer Lucy Clifford geskryf: "Liefste
   Lucy! Wat sal ek sê? As ek jou so baie, baie lief het en jou nege keer
   sien vir elke een keer wat ek Ander sien! Daarom dink ek - as jy dit op
   die gemiddelste intelligensievlak wil duidelik gemaak hê - ek het jou
   liewer as wat ek Ander lief het."^[5] In nog 'n voorbeeld van James se
   somtyds emotionele skryfstyl, skryf hy vir sy New Yorkse vriendin, Mary
   Cadwalader Jones:

     Liefste Mary Cadwalader. Ek smag oor jou, maar ek smag tevergeefs; &
     jou lang stilte breek my hart, dit is vir my 'n raaisel, maak my
     depressief en laat my amper skrik, tot die punt toe dat ek wonder of
     arme onbewuste & dwepende ou Célimare [Jones se bynaam vir James]
     enige iets "gedoen" het in enige donker slaapwandeling van die gees,
     wat jou 'n... slegte oomblik, of 'n verkeerde indruk, of 'n
     "kleurvolle voorwendsel" gegee het... Hoe dit ook al mag sy, hy is
     nog steed net so teer lief vir jou soos altyd; niks, tot die einde
     van tyd, sal hom ooit van jou skei nie, & hy sal daardie intieme,
     vroeë-oggend Eleventh Str. ure, daardie telefoniese
     middagvoorstellings onthou as die mees romantiese tyd van sy
     lewe...^[6]

   James het dit geniet om sosiaal te verkeer met sy baie vriende en
   kennisse, maar dit blyk dat hy 'n bepaalde afstand tussen hom en ander
   mense gehou het.^[7] Sy lang vriendskap met die Amerikaanse skryfster
   Constance Fenimore Woolson - in wie se huis hy in Italië vir 'n aantal
   weke in 1887 gewoon het - en sy skok en verdriet oor haar (aangenome)
   selfmoord in 1894, word in detail bespreek in Leon Edel se biografie en
   speel 'n hoofrol in die meer onlangse biografie deur Lyndall Gordon.
   (Sien die voetnotas vir verdere details oor al die beskikbare
   biografieë oor James.) Weereens is hierdie verhouding se ware natuur
   onbekend en die moontlikheid bestaan dat dit nooit opgeklaar sal word
   nie. Vele moderne kritici en biografieskrywers het al gespekuleer dat
   James heel waarskynlik 'n onderdrukte homoseksueel was, soos skrywer
   Terry Eagleton dit stel: "...soos die gay kritici debatteer presies hoe
   onderdruk sy (waarskynlike) homoseksualiteit was..."^[8] Die bronne in
   die voetnotas wys dat James se seksualiteit 'n betwiste onderwerp bly
   met geen sekerheid tussen enige van die kritici of biografieskrywers -
   dit verduidelik dan ook die kwalifiserende "waarskynlike" in Eagleton
   se opinie.
   Lamb House in Rye, Oos-Sussex, waar James vanaf 1897 gewoon het
   Lamb House in Rye, Oos-Sussex, waar James vanaf 1897 gewoon het

   Na 'n kort poging om in Parys te woon het James permanent na Engeland
   verhuis in 1876. Hy het hom eers in 'n Londense woonstel gevestig en
   toe, vanaf 1897, in Lamb House, 'n historiese woning in Rye,
   Oos-Sussex. In 1899, toe James 56 was, het hy die 27-jarige beelhouer
   Hendrik Christian Andersen in Rome ontmoet en het klaarblyklik op hom
   verlief geword. Sy briewe aan Anderson was emotioneel en soms eroties:
   "Ek hou jou, liefste jonge, in my innerlikste liefde, & reken daarop
   dat jy my sal voel - in elke klop van jou siel";"Ek plaas, my liewe
   jonge, my arm om jou, & voel die pulsasie, daardeur, als't ware, van
   ons uitstekende toekoms & jou bewonderenswaardige gawe".^[9] Weereens
   is die ware natuur van hierdie verhouding vir ons onbekend en sal dit
   moontlik vir ewig so bly.

   James het Amerika op meerdere geleenthede besoek, in besonder in
   1904-05. Die uitbreking van die Eerste Wêreldoorlog was 'n diep skok
   vir James en in 1915 het hy 'n Britse staatsburger geword en daardeur
   sy lojaliteit aan sy aangenome land bewys asook sy protes teen Amerika
   se weiering om die oorlog namens Brittanje binne te tree. Op 2
   Desember, 1915, terwyl hy in Londen is, kry James 'n beroerte en sterf
   drie maande daarna. ^[10]

[wysig] Style en temas

   "Portrait of Henry James," steenkoolskets deur John Singer Sargent
   (1911)
   "Portrait of Henry James," steenkoolskets deur John Singer Sargent
   (1911)

   James is een van die belangrikste figure van trans-Atlantiese
   letterkunde. Sy werk voeg gereeld karakters van verskillende wêrelde
   saam - Die Ou Wêreld (Europa), terselfdertyd kunssinnig, korup en
   aanloklik; en die Nuwe Wêreld (die Verenigde State), waar mense gereëld
   vrypostig, oop en selfversekerd is - en verken hoe die botsing van
   persoonlikhede en kulture beide wêrelde geaffekteer het.

   Hy het interne psigologiese drama verkies en sy werk bevat gereëld
   konflikte tussen verbeeldingryke hoofkarakters en hulle moeilike
   omgewings. Sy sekretaresse, Theodora Bosanquet, het die volgende
   opgemerk in haar opstel Henry James at Work:

     Wanneer hy uit die toevlug van sy studeerkamer geloop het en die
     wêreld binne getree het en om hom gekyk het, het hy 'n plek van
     kwelling gesien; waar roofskepsels aanhoudend hulle kloue in die
     bibberende vlees van verdoeme, weerlose kinders van die lig
     ingeslaan het... Sy romans is 'n herhalende ontmaskering van hierdie
     boosheid, 'n herhaalde en passievolle smeekbede vir die volste
     vryheid van ontwikkeling, veilig van die gevaar van roekelose en
     barbaarse domheid.^[11]

   James se vroeë werk word beskou as realisties danksy die noukeurig
   beskryfde details van sy karakters se fisiese omgewings. Hy het egter
   deur die loop van sy lang loopbaan 'n sterk belangstelling gehad in 'n
   verskeidenheid kunssinnige effekte en bewegings. Sy werk het gaandeweg
   meer metafories en simbolies geword soos hy al hoe dieper in die psige
   van sy karakters in beweeg het. In die intense fokus op die bewussyn
   van sy hoofkarakters het James se latere werke aanduiding gegee van die
   uitgebreide ontwikkelings wat 20ste eeuse fiksie sou ondergaan.^[12]

   Henry James het ietwat gestotter; hy het dit oorwin deur homself die
   gewoonte aan te leer om baie stadig en doelbewus te praat. James het
   geglo het dat goeie skryfwerk soos die gesprek van 'n intelligente heer
   moet lyk. Aangesien hy naderhand sy werk aan sy sekretaresse begin
   dikteer het, kan dit die resulterende verskuiwing van direkte sinne na
   sinne met 'n meer geselsagtige trant verduidelik. Sy vriendin, Edith
   Wharton, wat hom baie bewonder het, het gesê dat daar stukke in sy
   werke was wat allesbehalwe verstaanbaar was.^[13] Sy korter verhale,
   soos The Aspern Papers en The Turn of the Screw, word gereëld beskou as
   meer "leesbaar" as sy langer romans en sy vroeë werke as meer
   toeganklik dan sy latere werke.

   The Turn of the Screw is egter een van James se latere werke.
   Veralgemenings oor die "toeganklikheid" van James se werke is dus
   moeilik. Vele van sy latere kortverhale - Europe, Paste en Mrs. Medwin,
   byvoorbeeld - is korter en meer eenvoudig wat styl aanbetref dan van
   die verhale van sy vroeër jare.^[14]

   Vir die grootste deel van sy lewe was James 'n immigrant, 'n
   buitestander wat Europa gewoon het. 'n Groot deel van The Portrait of a
   Lady was geskryf terwyl hy in Venesië gewoon het; James het die stad se
   skoonheid afleidend gevind en was meer tevrede met die klein dorpie Rye
   in Engeland. Hierdie gevoel van 'n Amerikaner in Europa het keer op
   keer as 'n tema in sy boeke tevoorskyn gekom, waar hy Amerikaanse
   onskuldigheid (of tekort aan verfyning) met Europese verfyning (of
   verderflikheid) vergelyk het - sien, byvoorbeeld, The Portrait of a
   Lady, The Ambassadors en The Golden Bowl.

   As 'n skrywer het hy 'n nedederige inkomste gehad, maar was dikwels 'n
   huisgas van die rykes. James het groot geword as deel van 'n
   welgestelde familie en dit het hom die vermoë gegee om hierdie die
   wêreld van die welvarendes te besoek vir vele van die indrukke en
   waarnemings wat hy later in sy fiksie sou gebruik. (Hy het self erken
   dat hy sommige van sy beste idees gekry het deur na die geskindery om
   die eettaffel te luister.)^[15] Hy was 'n man wie se seksualiteit
   onseker was en wie se smaak en belangstellings, volgens die heersende
   Victoriaanse Anglo-Amerikaanse kultuur, taamlik verfynd was.^[16]
   William Faulkner het een keer na James verwys as "die aangenaamste ou
   dame wat ek ooit ontmoet het". In 'n soortgelyke trant het Thomas Hardy
   James en Robert Louis Stevenson beskryf as "sedige vroue" na hy hulle
   ongunstige opmerkings oor sy boek, Tess of the d'Ubervilles, gelees het
   in Percy Lubbock se 1920 versameling van James se briewe.^[17] Theodore
   Roosevelt het James ook gekritiseer oor sy veronderstelde gebrek aan
   manlikheid. Tydens 'n toer van Amerika in 1904-05 het James Roosevelt
   ontmoet en hom die bynaam "Theodore Rex" gegee en hom ook 'n
   "gevaarlike en onheilspellende chauvinis" genoem - en dit tydens 'n
   dinee by die Wit Huis. Snaaks genoeg het die twee mans gedurig en
   aanhoudend met mekaar gesels asof hulle beste vriende was.^[18]

   Dit word dikwels beweer dat James se rol as permanente buitestaander op
   soveel maniere hom wel kon help in sy gedetailleerde psigologiese
   analises van situasies - een van die sterkste eienskappe van sy werk.
   ^[19] (Sien The Princess Casamassima, veral die Prinses se aanmerking
   dat Hyacinth verdoem is om deur 'n glasplaat na die wêreld te
   kyk.)^[20] Edmund Wilson het in sy resensie van Van Wyck Brooks se The
   Pilgrimage of Henry James 'n opmerking gemaak oor James se
   buitestandersperspektief en het 'n verassende vergelyking getref:

     Mens sou in 'n beter posisie wees om James te waardeer as mens hom
     vergelyk met die dramaturge van die sewentiende eeu - Racine en
     Molière, wie hy op lyk, beide in skryfstyl en in oogpunt, en selfs
     Shakespeare as mens toelatings maak vir die uiterste verskille in
     onderwerp en styl. Hierdie digters is nie, soos Dickens en Hardy,
     skrywers van melodrama nie - of dit nou humoristies of pessimisties
     is - hy is ook nie soos sekretarisse van die samelewing soos Balzac
     nie, ook nie soos profete soos Tolstoy nie: hulle hou hulself slegs
     doenig met die aanbieding van morele karakter konflik, maar hulle
     probeer nie die konflik versag of afwend nie. Hulle beskuldig nie
     die samelewing vir hierdie situasies nie: hulle beskou dit as
     universeel en onvermydelik. Hulle blameer selfs nie eens vir God dat
     hy hierdie konflik situasies toelaat nie: hulle aanvaar dit as
     omstandighede van die lewe.^[21]

   Dit is moontlik om baie van James se verhale as psigologiese
   gedagte-eksperimente te sien. The Portrait of a Lady kan 'n eksperiment
   wees om te sien wat sal gebeur as 'n idealistiese jong vrou skielik
   baie ryk word; aan die ander kant is daar voorgestel dat die storielyn
   geïnspireer was deur Charles Darwin se teorie van seksuele seleksie.
   Die novelle The Turn of the Screw beskryf die psigologiese geskiedenis
   van 'n ongetroude (en, volgens sommige kritici, 'n onderdrukte en
   moontlik onstabiele) jong goewernante. Die anonieme goewernante vind
   haarself eensklaps in skrikaanjaende, dubbelsinnige situasie behelsende
   haar waarneming van die spoke van 'n onlangs-oorlede paartjie - haar
   voorganger, Mejuffrou Jessel en Mejuffrou Jessel se minnaar, Peter
   Quint.^[22]

[wysig] Belangrike romans

   "Portrait of Henry James," olieverfskildery deur John Singer Sargent
   (1913)
   "Portrait of Henry James," olieverfskildery deur John Singer Sargent
   (1913)

   Enige versameling van "belangrike" boeke deur James hang onvermydelik
   af van die versamelaar se persoonlike voorkeur, maar die boeke in
   hierdie afdeling word as voornaam beskou deur die kritici.^[23]

   Die eerste periode van James se fiksie (wat 'n klimaks bereik het in
   The Portrait of a Lady) het gekonsentreer op die verskille tussen
   Europa en Amerika. Die algemene eenvoudige styl van hierdie romans was
   binne die norm van 19de eeuse fiksie, al was hulle gekenmerk deur
   persoonlike karakterisering. Roderick Hudson (1875) is 'n Künstlerroman
   wat die ontwikkeling van die titelkarakter, 'n besonders begaafde
   beeldhouer, volg. Die boek toon tekens van onrypheid, - dit was James
   se eerste ernstige poging om 'n vollengte boek te skryf - maar het tog
   gunstige kommentaar uitgelok aangesien die drie hoofkarakters so
   duidelik verwesenlik is. Die karakters was Roderick Hudson,
   hoogsbegaaf, maar onstabiel en onbetroubaar; Rowland Mallet, Roderick
   se nougesette, maar baie meer volwasse vriend en beskermheer en
   Christina Light, een van James se mees hartverowerendste dog
   ergerlikste femmes fatales. Daar word veronderstel dat die
   Hudson-Mallet paartjie die twee helftes van James se eie persoonlikheid
   voorstel: die dolle, verbeeldingryke kunstenaar en die ongeruste,
   gewetensvolle raadgewer.

   Roderick Hudson het meestal Amerikaanse karakters in 'n Europese
   omgewing uitgebeeld, maar die Europa-Amerika kontras was steeds sterker
   in sy volgende boek. Om die waarheid te sê, kan dié kontras as die
   hooftema in The American (1877) beskou word. Die boek is 'n kombinasie
   van sosiale komedie en melodrama oor die avonture en teëspoed van ene
   Christopher Newman, 'n goedhartige, maar vrypostige Amerikaanse
   besigheidsman op sy eerste toer deur Europa. Newman is op soek na 'n
   ander wêreld dan die eenvoudige, kras realiteite van 19de-eeuse
   Amerikaanse besigheid. Hy ontdek beide die skoonheid en lelikheid van
   Europa en leer om nie een van die twee as vanselfsprekend aan te neem
   nie.

   James se boeke het nie almal in Europa afgespeel of slegs op die
   kontras tussen die Nuwe en Ou wêrelde gekonsentreer nie. Washington
   Square (1880) speel af in New York en is 'n bedrieglik eenvoudige
   tragedie/komedie wat die verhouding tussen 'n vervelige, maar liewe
   dogter en haar briljante, dominerende pa verhaal. Die boek word gereëld
   met Jane Austen se werk vergelyk betreffende die duidelikheid en grasie
   van die prosa en die intense fokus op familieverhoudings. James was
   self nie baie entoesiasties oor Austen se werk nie, so dit is dus
   moontlik dat hy hierdie vergelyking nie as 'n kompliment beskou het
   nie. James was eintlik self nie besonders entoesiasties oor Washington
   Square nie. Hy het dit probeer lees tydens die opstel van 'n lys boeke
   vir die New York Edition van hierdie werke, maar het besluit om hierdie
   titel uit te sluit na hy nie eers die boek kon klaar lees nie. Ander
   lesers het die boek egter so veel geniet dat dit vandag een van die
   meer gewilde titels van sy werk is.

   In The Portrait of a Lady (1881) het James die eerste fase van sy
   loopbaan afgesluit met 'n boek wat tot vandag toe sy mees gewildste
   langverhaal is, volgens Amazon se verkoopsgetalle. Hierdie
   indrukwekkende prestasie is die storie van 'n geesdriftige jong
   Amerikaanse vrou, Isabel Archer, wie "haar noodlot beledig" en dit
   oorweldigend vind. Sy erf 'n groot aantal geld en word vervolgens die
   slagoffer van twee Amerikaanse emigrante se sluwe planne. Die verhaal
   speel hoofsaaklik in Europa af - veral in Engeland en Italië. Portrait
   of a Lady word algemeen aanvaar as the meesterstuk van James se eerste
   fase en is nie slegs 'n weerspieëling van sy belangstelling in die
   verskille tussen die Ou en Nuwe wêrelde nie, maar ook 'n diepsinnige
   peinsing oor temas soos persoonlike vryheid, verantwoordelikheid,
   verraad en seksualiteit.

   James het in die 1880's nuwe areas van belangstelling begin ontdek: sy
   werk was nou in besonder gevul met politieke temas. The Bostonians
   (1886) is 'n bittersoet tragedie/komedie wat fokus op 'n vreemde
   karakterdriehoek: Basil Ransom, 'n onbuigsame politiese en
   konserwatiewe man van Mississippi; Olive Chancellor, Ransom se niggie
   en 'n ywerige Bostonse feminis en Verena Tarrant, Olive se mooi
   beskermling in die feministiese beweging. Die storie behels die
   kompetisie tussen Ransom en Olive vir Verena se lojaliteit en
   aanhanklikheid, alhoewel die roman ook 'n wye panorama van politieke
   aktiviste, koerant-mense en eksentrieke karakters bevat.

   Die politieke tema het ietsie donkerder geword in The Princess
   Casamassima (1886), die verhaal van 'n intelligente, maar verwarde jong
   Londense boekbinder, Hyacinth Robinson, wie betrek word by linkse
   politiek en 'n terroristiese sluipmoord komplot. Die boek is enig in sy
   soort (onder James se werke) in dat die onderwerp so polities
   geweldadig is. The Princess Casamassima word egter gereëld met The
   Bostonians gepaar, wat fokus op politieke kwessies in 'n minder
   tragiese manier.

   Aan die begin van James se uiteindelik rampsalige poging om die verhoog
   te verower, het hy The Tragic Muse (1890) geskryf. Hierdie roman bied
   'n wye, opgewekte panorama van Engelse lewe en volg die lot van twee
   aspirant kunstenaars: Nick Dormer, wie nie kan besluit tussen 'n
   politieke loopbaan en sy hoop om 'n kunstenaar te word nie en Miriam
   Rooth, 'n aktrise wat strewe na kunssinnige en kommersiële sukses. 'n
   Geweldige rolverdeling van ondersteunende karakters help of verhinder
   hulle ambisies. Die boek weerspieël James se verorberende
   belangstelling in die teater en word dikwels beskou as die kenmerk van
   die einde van die tweede- of middelfase van sy loopbaan.

   Na die mislukking van sy "dramatiese eksperiment" het James na sy
   fiksie teruggekeer met 'n dieper, skerper benadering. Hy het begin om
   met meer insig in sy karakters se bewussyn te grawe, 'n deurskemering
   hiervan is te sien in dele soos hoofstuk 42 in The Portrait of a Lady.
   Sy styl het ook meer kompleks geword om die diepte van sy analises te
   weerspieël. The Spoils of Poynton (1897) word beskou as die eerste
   voorbeeld van hierdie laaste fase en is 'n half-lengte roman wat die
   worsteling beskryf tussen ene Mrs. Gereth, 'n weduwee met uitstekende
   smaak en 'n ysere wil, en haar seun Owen oor 'n huis vol waardevolle
   antieke meubels. Die verhaal word grotendeels uit die oogpunt van Fleda
   Vetch vertel: Fleda is 'n jong vrou wat verlief is op Owen, maar
   simpatie het met Mrs. Gereth se vrees dat sy die antieke meubels was sy
   so geduldig versamel het sal verloor.

   James het met hierdie meer-betrokke, psigologiese benadering tot sy
   werk aangehou met What Maisie Knew (1897), die verhaal van 'n
   sensitiewe dogter van geskeide en onverantwoordelike ouers. Die roman
   het ook 'n hedendaagse rol met sy vasberade uiteensetting van 'n woes
   disfunksionele familie. Die boek is 'n ook 'n merkwaarde tegniese
   prestasie deur James, siende dat die titelkarakter van haar jeug tot
   vroegrype volwassenheid gevolg word.

   Die derde periode van James se loopbaan het sy belangrikste prestasie
   bereik met drie romans wat net na die eeuwisseling uitgegee is.
   Kritikus F. O. Matthiessen noem hierdie "trilogie" James se hooffase en
   dit is so dat hierdie boeke wel intensief en kritiekgerig bestudeer
   word. The Wings of the Dove (1902) is eerste uitgee, maar tweede
   geskryf van die drie boeke. Die roman vertel die verhaal van Milly
   Theale, 'n Amerikaanse erfgenaam wat getref is deur 'n ernstige siekte
   en die impak wat sy op die mense om haar gehad het. Van hierdie mense
   het uit die goedheid van hulle harte met Milly vriende geword, terwyl
   ander meer baatsugtig was. James het in sy outobiografieë gesê dat
   Milly gebaseerd was op Milly Temple, sy geliefde niggie wie op 'n jong
   ouderdom aan tuberkulose gesterf het. Hy het gesê dat hy met die boek
   probeer het om haar nagedagtenis in die "skoonheid en waardigheid van
   kuns" toe te draai.

   The volgende van die drie boeke wat uitgegee was, was The Ambassadors
   (1903), 'n donker komedie wat die reis van hoofkarakter Lewis Lambert
   Strether na Europa verhaal. Streth is beslote om sy verloofde, 'n
   weduwee, se koppige jong seun te gaan haal en hom terug na Amerika en
   die familiebesigheid toe te bring, maar hy struikel egter oor 'n paar
   onverwagte verwikkelings. Die verhaal is in die derde persoon - slegs
   uit Strether se oogpunt. In die voorwoord van die New York Edition van
   die roman het James dié verhaal bo-aan die lys van sy prestasies
   geplaas, tot die onenigheid van die kritici. The Golden Bowl (1904) is
   'n komplekse, intensiewe bestudering van die huwelik en owerspel en ook
   die laaste boek in die sogenaamde "belangrike fase" van James se
   loopbaan en ook sy laaste vollengte roman. Die boek verken die warboel
   assosiasies tussen 'n pa en sy dogter en hulle respektiewelike
   eggenote. Die roman se intense fokus rus amper uitsluitend op die
   sentrale karakters, met somtyds obsessiewe detail en kragtige insig.

[wysig] Korter verhale

   James was besonders geïnteresseerd in wat hy "pragtige en geseënde
   nouvelle" genoem het - die langer vorm van kortverhale. Hy het egter 'n
   aantal baie kort verhale geskryf waarin hy somtyds komplekse onderwerpe
   merkwaardig saamgepers het. Die volgende verhale verteenwoordig James
   se prestasies in korter vorme van fiksie.^[24]

   Net soos die kontras tussen Europa en Amerika 'n deurlopende tema in
   James se vroeër werke was, het baie van sy eerste korter verhale ook
   die botsings tussen die Ou en Nuwe wêrelde beskryf. In A Passionate
   Pilgrim (1871), die vroegste skryfstuk wat James by sy New York
   Edition-lys van boeke gevoeg het, bars die verskille tussen Amerika en
   Europa in ope konflik uit. Die storie se tegniek lyk ietwat onervare
   aangesien gedeeltes wat die plaaslike kulture se dialekte en gewoontes
   beskryf hier en daar die vloei van die verhaal onderbreek. James het
   dit egter reggekry om 'n interessante en geloofwaardige voorbeeld van
   'n "Amerikaans-Europese legende" (soos hy dit sou noem) te skep.

   Daar is vele van James se werke uitgegee voor hy sy grootste sukses in
   sy leeftyd behaal het met Daisy Miller (1878). Die verhaal beskryf die
   deurmekaar hofmaking van die titelkarakter, 'n individualistiese
   Amerikaanse meisie, deur Winterbourne, 'n landgenoot met veel meer
   verfyning. Sy pogings om Daisy se hart te wen word belemmer deur haar
   eie kokketterigheid wat die afkeuring kry van ander landgenote wat
   hulle in Switserland en Italië ontmoet. Haar onvermoë om die waardes
   van 'n samelewing waaraan sy bittergraag wil behoort te verstaan, lei
   op die einde tot tragedie.

   James het nie alleen die Amerika-Europa kontras en die Amerikaanse
   meisie in sy vollengte romans agter gelaat nie; sy korter werke het ook
   nuwe onderwerpe tydens die 1880's verken. The Aspern Papers (1888) is
   een van James se mees bekende en mees geprysde langer kortverhale. Die
   verhaal is gebaseerd op 'n staaltjie wat James gehoor het oor 'n
   aanhanger van die digter Percy Bysshe Shelley wie probeer het om 'n
   paar kosbare briewe wat deur die digter geskryf is in die hande te kry.
   Die verhaal speel af in Venesië en spog met 'n briljante beskrywing van
   die stad, asook James se bekwaamheid om byna onuitstaanbare spanning te
   skep sonder om die ontwikkeling van sy karakters af te skeep. Nog 'n
   goeie voorbeeld van die middelfase van James se loopbaan in die korter
   verhaal is The Pupil (1891), die storie van 'n vroegrype jong seun wat
   in 'n onbetroubare en oneerlike familie groot word. Hy raak bevriend
   met sy onderwyser, die enigste volwassene in sy lewe wat hy kan
   vertrou. James hanteer hulle verhouding met simpatie en insig en die
   verhaal bereik wat sommige beskou het as die status van 'n klassieke
   tragedie.

   The Altar of the Dead was vir die eerste keer uitgegee in 'n
   versameling van James se werke genaamd Terminations (1895) en is 'n
   fabel oor die lewe en dood: Die hoofkarakter probeer om die
   nagedagtenis van sy oorlede vriende aan die lewe te hou, sodat hulle
   nie vergeet word in die dolle gejaag van die alledaagse lewe nie. Hy
   ontmoet 'n vrou met dieselfde ideaal, maar ontdek dat die verlede 'n
   onoorkombare hindernis tussen hulle geplaas het. Alhoewel James
   geensins gelowig was nie, was daar iets spiritueels aan die manier
   waarop hy sterfelikheid en die onsterfelike krag van onselfsugtige
   liefde uitgebeeld het.

   Die finale fase van James se kortverhale besit dieselfe eienskappe van
   die finale fase van sy romans: 'n meer betrokke styl, 'n dieper
   psigologiese benadering en 'n skerper fokus op die sentrale karakters.
   The Turn of the Screw (1898), seker sy mees gewildste kortverhaal onder
   moderne lesers, is 'n spookstorie wat sukselvolle bewerkings in die
   rolprent- en operawêreld geniet het. Die verhaal, met sy moontlik
   dubbelsinnige inhoud en kragtige verhalende tegniek, daag die leser uit
   om self oor die hoofkarakter, 'n anonieme goewernante, te oordeel:
   rapporteer sy die gebeurtenisse korrek, of is sy 'n onbetroubare
   neurotiese vrou met 'n oorwerkte verbeelding? Om dinge verder te verwar
   word die verhaal, in die boek self, jare later by 'n Kersfeëspartytjie
   vertel deur iemand wat beweer dat hy haar geken het.

   The Beast in the Jungle (1903) word algemeen beskou as een van James se
   beste kortverhale en word dikwels vergelyk met The Ambassadors, siende
   dat beide peins oor ervaring en die gebrek daaraan. The Beast in the
   Jungle behandel ook ander algemene temas: eensaamheid, die noodlot, die
   liefde en die dood. Die gelykenis van John Marcher en sy vreemde lot
   sal tot enige iemand spreek wat al gewonder het oor die waarde en
   betekenis van die lewe. Ook tussen sy laaste pogings in kortverhale is
   The Jolly Corner (1908), 'n verhaal wat beskou word as een van James se
   beste spookstories. Die verhaal beskryf die avonture van Spencer Brydon
   wat besig is om rond te sluip in die leë New Yorkse huis waarin hy
   groot geword het. In die verhaal ervaar Brydon 'n "sensasie meer
   ingewikkeld as een wat ooit gelykstaande aan 'n gesonde verstand was".

[wysig] Nie-fiksie

   'n Foto van Henry James (1897)
   'n Foto van Henry James (1897)

   Bo en behalwe sy fiksie, was James een van die meer belangrike literêre
   kritikuste in die geskiedenis van die roman. In sy klassieke opstel The
   Art of Fiction (1884), betoog hy teen die streng voorskrywings
   aangaande die skrywer se keuse van onderwerp en die behandeling
   daarvan. Hy het volgehou dat die wydste moontlike vryheid in inhoud en
   benadering sou help om die aangehoude bestaan van verhalende fiksie te
   verseker. James het baie waardevolle kritiese artikels oor ander
   outeurs geskryf; 'n tipiese voorbeels is sy boek-lengte bestudering van
   sy Amerikaanse voorganger Nathaniel Hawthorne. Na hy die New York
   Edition weergawes van sy werke versamel het, het James 'n reeks
   voorwoorde daarvoor geskryf wat sy eie werk aan dieselfde soekende,
   somtydse kras kritiek blootgestel het.^[25]

   James het vir die grootste deel van sy lewe gedroom om 'n suksesvolle
   toneelskrywer te wees. Hy het sy roman The American in 'n toneelstuk
   omgesit en die toneelstuk het matige sukses geniet in die vroeë 1890's.
   In totaal het hy omtrent 'n dosyn toneelstukke geskryf, die meeste
   daarvan is egter nooit opgevoer nie. Sy toneelstuk Guy Domville was 'n
   rampsalige mislukking met die eerste voorstelling in 1895. James het
   hierna sy drome as toneelskrywer grotendeels laat vaar en het na sy
   fiksie teruggekeer. In sy Notebooks hou hy vol dat sy teatereksperiment
   tot voordeel van sy boeke was, aangesien dit hom gehelp het om sy
   karakters se gedagtes en emosies te dramatiseer. James het 'n klein,
   maar kosbare versameling kritiese werke voortgegebring, insluitende
   gevoelige evaluasies van Henrik Ibsen.^[26]

   Sy vele kunssinnige belangstellings het daartoe gelei dat James ook
   soms oor die visuele kunste geskryf het. Sy waardevolste bydrae was
   miskien sy goedgunstige evaluasie van mede-emigrant John Singer
   Sargent, 'n skilder wie se kritiese waardering die afgelope dekades
   aansienlik gegroei het. James het ook soms betowerende, soms peinsende
   artikels geskryf oor plekke wat hy besoek het of waar hy gewoon het.
   Twee van sy bekendste reisboeke is The Italian Hours ('n voorbeeld van
   die betowerende benadering) en The American Scene (definitief ernstig
   en peinsend).^[27]

   James was een van die groter briefskrywers van enige era. Meer as
   tienduisend persoonlike briewe, alles deur James geskrewe, bestaan
   vandag nog en oor drieduisend daarvan is al uitgegee in 'n groot aantal
   uitgawes. In 2006 is die begin van 'n volledige versameling van James
   se briewe uitgegee in die vorm van twee volumes wat die jare 1855 tot
   1872 dek. James se penvriende het beroemde tydgenote soos Robert Louis
   Stevenson, Edith Warton en Joseph Conrad ingesluit, asook baie ander
   vriende en kennisse. Die briewe wissel van die "pure vriendelike
   gekletsery"^[28] tot ernstige besprekings oor kuns, sosiale en
   persoonlike sake. James het baie laat in sy lewe 'n reeks
   outobiografiese werke begin skryf: A Small Boy and Others, Notes of a
   Son and Brother, en die onvolledige The Middle Years. Hierdie boeke
   beeld die ontwikkeling van 'n klassieke waarnemer uit wat passievol
   belang gestel het in die kreatiewe kunste, maar te sku was om ten volle
   aan die lewe om hom deel te neem.^[29]

[wysig] Kritiek, biografieë en fiktiewe behandelings

   James se kritiese reputasie het 'n knou gekry in die jare direk na sy
   dood. Sekere Amerikaanse kritici, soos Van Wyck Brooks, was vyandig
   gesind teenoor James oor sy emigrasie en eventuele naturalisasie as 'n
   Britse staatsburger.^[30] Ander kritici, soos E.M. Forster, het gekla
   oor - soos hulle dit beskou het - James se aanstellerigheid teenoor
   seks en ander moontlik omstrede materiaal, of hulle het sy styl as
   moeilik en duister afgewys, omday hy uiters lang sinne gebruik het en
   die oorgrote meerderheid van sy woorde van Latynse oorsprong was.^[31]
   ('n Voorbeeld van 'n woord van Latynse oorsprong is author ("outeur"),
   terwyl dieselfde woord van Germaanse oorsprong writer ("skrywer") is.)

   Alhoewel hierdie kritiek geensins heeltemal verdwyn het nie, word James
   tans gewaardeer vir sy meesterlike skepping van situasies en storielyne
   wat sy karakters se diepste motiverings openbaar, sy droeë, maar
   speelse humor en sy versekerde beheersing van die Engelse taal. In The
   Novels of Henry James (1983), bied kritikus Edward Wagenknecht 'n
   uiters positiewe nabespreking in woorde wat dié van Theodora Bosanquet
   eggo:

     Henry James het in 'n vroeë resensensie geskryf dat 'Om heeltemal
     geweldig te wees moet 'n kunswerk die hart lig,' en sy eie werke
     doen juis dit op voortreflike wyse... Meer as sestig jaar na sy dood
     staan hierdie geweldige outeur - wie met tye beweer het dat hy geen
     opinies het nie - dapper in die middel van die geweldige Christelike
     humanistiese en demokratiese tradisie. Die mans en vrouens wie,
     tydens die hoogepunt van die Tweede Wêreldoorlog, die tweedehandse
     winkels oorval het op soek na van sy boeke wat nie meer gedruk word
     nie - hulle het geweet waaroor daardie boeke gaan. Want geen skrywer
     het ooit 'n dapperder banier gehys waaraan almal wie vryheid lief
     het mag vaskleef nie.^[32]

   Die standaard biografie oor James is Leon Edel se massiewe vyf-volume
   werk wat van 1953 tot 1972 uitgegee is. Edel het ook 'n aantal
   bygewerkte en verkorte weergawe van die biografie voor sy dood in 1997
   voortgebring. Ander skrywers, soos Sheldon Novick, Lyndall Gordon, Fred
   Kaplan en Philip Horne het ook biografieë gepubliseer wat nie altyd
   eens is met Edel se intrepretasies en gevolgtrekkings nie. Colm Tóibín
   het 'n uigebreide lys biografieë van James en lede van sy familie
   gebruik vir sy 2004 roman, The Master, 'n derdepersoonsverhaal met
   James as die sentrale karakter wat handel oor spesifieke episodes in
   James se lewe tussen 1895 en 1899. In die selfde jaar het Author,
   Author deur David Lodge tevoorskyn gekom. Dié boek was gebaseer op
   James se pogings om die verhoog in die 1890's te verower. In 2002 het
   Felony: The Private History of the Aspern Papers deur Emma Tenant die
   lig gesien, 'n roman wat 'n fiktiewe weergawe van die verhouding tussen
   James en die Amerikaanse skryfster Constance Fenimore Woolson weergegee
   het, asook die moontlike invloed van die verhouding op The Aspern
   Papers.

   The uitgegewe kritiek oor James se werk het enorme proporsies bereik.
   Die aantal kritiek oor net The Turn of the Screw is uiters groot vir so
   'n kort stukkie werk. The Henry James Review word drie keer per jaar
   uitgegee en bied kritiek oor James se hele reeks werke asook ander
   geskrewe werke en boek-lengte bestuderings. Sommige gidse tot hierdie
   uitgebreide veld kan onder by die eksterne skakels gevind word.

[wysig] Erfenis

   Die prominentste voorbeeld in onlangse jare van James se erfenis is
   miskien al die verfilmings van sy werke. Drie van James se romans is
   deur die span van Ismail Merchand en James Ivory verfilm: The Europeans
   (1978), The Bostonians (1984) en The Golden Bowl) (2000). Iain Softley
   was die regisseur van The Wings of the Dove (1997) en die rolprent was
   suksesvol onder beide die kritici en die filmgangers. Die rolprent het
   ook 'n Oscar aan Helena Bonham Carter besorg vir haar rol as Kate Croy.
   Jane Campion het ook 'n poging aangewend met The Portrait of a Lady
   (1996), maar was minder suksesvol. In vroeër jare het Jack Clayton The
   Turn of the Screw na die silwerdoek gebring met sy rolprentweergawe The
   Innocents (1961) en William Wyler het dieselfde vir Washington Square
   gedoen met sy rolprent The Heiress (1949).

   James het ook sy medeskrywers beïnvloed. Daar was ook onlangs 'n reeks
   "James boeke", soos bo genoem. Skrywers so uiteenlopend soos Joyce
   Carol Oates met Accursed Inhabitants of the House of Bly (1994), Louis
   Auchincloss met The Ambassadress (1950), en Tom Stoppard met The Real
   Thing (1982) was almal direk deur James se werke beïnvloed. James was
   definitief nie in sy element wat musiek betref nie, maar Benjamin
   Britten se operaweergawe van The Turn of the Screw het een van die
   komponis se gewildste werke geword. William Tucket het op sy beurt weer
   die verhaal omgesit in 'n ballet in 1999.

   Selfs wanneer sy invloed nie so voor die hand liggend is nie, sien ons
   James se teenwoordigheid in onverwagste plekke. In 1954 was die skrywer
   Ernest Hemingway besig om die stryd met depressiwiteit te verloor en
   het hy 'n brief geskryf waarin hy homself probeer kalmeer soos hy
   gedink het James dit sou doen: "Ek moet [die brief] binnekort weggooi,
   so ek beter probeer om kalm te wees soos Henry James. Het jy al ooit
   Henry James gelees? Hy was 'n geweldige skrywer wat na Venesië toe
   gekom het en uit sy venster gekyk het en sy sigaar gerook het en gedink
   het." Die vreemde, moontlik onbewuste of per ongelukke sinspeling op
   The Aspern Papers is opvallend. Daar is ook ander eienaardighede, soos
   'n Rolls-Royce advertensie wat Strether se beroemde woorde gebruik:
   "Lewe so veel soos jy kan; dit is 'n fout om dit nie te doen nie".
   Ironies, as mens The Ambassadors se siniese beoordeling oor die
   "geweldige nuwe krag" van reklame in ag neem.^[33]

[wysig] Notas

          Hierdie artikel is 'n vertaling van die Engelse Wikipedia
          artikel Henry James.

    1. ^ Sien die verwysde bibliografie deur Edel, Laurence en Rambeau vir
       'n volledige verklaring van James se groot volume werke.
    2. ^ In 'n ongepubliseerde nota, The Turning Point of My Life, skryf
       'n berouvolle James hoe hy fiksie geskryf het in plaas van om regte
       te studeer by Harvard: "Dit het so gebeur dat ek in die diepste
       dieptes van die verlede 'n jaar deurgebring het by daardie
       bewonderenswaardige instelling, die Harvard Law School, en dat ek
       met my vroegtydige onttrekking - wat geensins te danke was aan 'n
       moeilikheidsoekery van my kant wat ek nou te skaam is om te noem
       nie - sekere rolle manuskripte met my saamgeneem het wat, tot my
       skaamte, nie soseer aantekeninge te danke aan die kennismaking met
       leergebinde volumes was nie. Hierdie aantekeninge was van 'n ander
       aard, klein siekerige saadjies, daarvan kan jy seker wees, maar wat
       gesaai moet word en sal groei en sal blom in sulke blomme soos
       hulle mag, in 'n tuin minder besnoeid en georden as die van die
       wet." The Complete Notebooks of Henry James redigering deur Leon
       Edel en Lyall Powers (2005) b.437-438. James bespreek ook sy
       onsuksesvolle tyd by Harvard in Notes of a Son and Brother, in
       besonder hoofstukke nege en tien.
    3. ^ James hetself erken dat hy hierdie skrywers dank verskuldig is.
       Sien byvoorbeel die New York Edition inleiding vir The Portrait of
       a Lady vir 'n bespreking van Turenev se invloed en die Lesson of
       Balzac vir die Franse skrywer s'n. James het drie uitgebreide
       kritiese essays oor al drie skrywers geskryf; sien die verwysde
       uitgawes van sy literêre kritiek. Later kritici soos Cornelia Sharp
       en Edward Wagenknecht het spesifieke invloede op James se werke
       opgemerk, soos Balzac se Eugenie Grandet op Washington Square,
       Hawthorne se Marble Faun op Roderick Hudson, en Turgenev se Virgin
       Soil op The Princess Casamassima. Sien die verwysde boeke oor
       kritisering vir baie meer sulke voorbeelde.
    4. ^ Gunter, Susan E; Jobe, Steven Dearly Beloved Friends: Henry
       James's Letters to Younger Men (2001) ISBN 0-472-11009-8
    5. ^ Bravest of Women and Finest of Friends: Henry James' Letters to
       Lucy Clifford, redigering deur Marysa Demoor en Monty Chisholm,
       Universiteit van Victoria (1999), bl.79 ISBN 0-920604-67-6
    6. ^ Dear Munificent Friends: Henry James' Letters to Four Women,
       redigering deur Susan E. Gunter, The University of Michigan Press
       (1999), bl.146 ISBN 0-472-11010-1
    7. ^ In 'n brief van 6 Mei, 1904 aan sy broer William, verwys James na
       homself as "altyd jou hopelose Henry, die homself nog steeds van
       gemeenskap weerhou al is hy ook in sy sestigs." The Correspondence
       of William James: Volume 3, William and Henry redigering deur Ignas
       Skrupskelis en Elizabeth Bradley (1994) bl. 271. Hoe akkuraat
       hierdie beskrywing mag is 'n onderwerp van debat tussen James se
       biografieskrywers. Sien volume vier van Edel se verwysde biogragie,
       bl.306-316, vir 'n besonderlike lang en onbeslissende bespreking
       oor die onderwerp. Sien ook The Henry James Scholar's Guide to Web
       Sites in die "Eksterne skakels" afdeling vir 'n lewendige debat
       tussen biografieskrywers Edel, Novick en Kapal oor die kwessie,
       saam met ander skakels na ander materiaal oor die omstrede
       onderwerp.
    8. ^ "The asperity papers" (24 Junie, 2006) deur Terry Eagleton, 'n
       resensie van The Year of Henry James: The Story of a Novel deur
       David Lodge in The Guardian. Die resensie behels grotendeels die
       vyandigheid tussen Lodge en Colm Tóibín in hulle boeke oor James,
       beide uitgegee in 2004. Sien die "Kritiek, biografies and fiktiewe
       behandelinge" afdeling vir meer details oor die twee boeke.
    9. ^ Mamoli Zorzi , Rosella (Red.) Beloved Boy: Letters to Hendrik C.
       Andersen, 1899-1915 ISBN 0-8139-2270-4
   10. ^ Sien die verwysde biografieë vir verdere details oor James se
       lewe. Edel se biografie dokumenteer die feite van James se
       alledaagse lewe. Horne se briefgerigde biografie fokus op James se
       professionele loopbaan. Die biografieë deur Kaplan, Novick en
       Gordon ondersoek die kwessies aangaande James se persoonlike lewe
       en bevat hier en daar omstrede spekulasies.
   11. ^ Henry James At Work deur Theodora Bosanquet, bl.275-276 (1970)
       ISBN 0-8383-0009-X
   12. ^ Sien omvattende en kronologiese behandelings van James se werke,
       soos Edward Wagenknecht se The Novels of Henry James (1983) vir 'n
       bespreking van die verskillende veranderings in James se verhalende
       tegniek en styl oor die loop van sy loopbaan.
   13. ^ The Writing of Fiction deur Edith Wharton, bl.90-91 (1925)
   14. ^ Die verwysde biografieë, in besonder volume vier (bl.174-177) en
       vyf (bl.91-95,360-;364) van Edel se werk, bespreek hoe James sy
       verhale later in sy loopbaan gedikteer het en hoe dit sy styl kon
       beïnvloed het. Die verwysde weergawes van James se latere werke,
       soos The Ambassadors en The Wings of the Dove, bespreek ook die
       kwessie van James se styl. Sien ook die opstel oor James se
       werkgewoontes, Henry James At Work deur sy sekretaresse, Theodora
       Bosanquet, wie hierbo aangehaal word.
   15. ^ James se voorwoorde in die New York Edition van sy werke behandel
       die oorsprong van sommige storielyne. Sien, byvoorbeeld, die
       voorwoord vir The Spoils of Poynton.
   16. ^ Sien Edel se biografie, veral volume vier, en die biografieë deur
       Novick en Gordon vir uitgebreide besprekings oor hierde omstrede en
       onopgeloste onderwerp.
   17. ^ Henry James: A Life in Letters redigering deyr Philip Horne,
       bl.249 (1999) en Henry James's Legacy: The Afterlife of His Figure
       and Fiction deur Adeline Tintner, bl.154 (1998)
   18. ^ Henry James: The Master 1901-1916 deur Leon Edel, p.265-266
       (1972)
   19. ^ James het self ook opmerkings oor sy status as "buitestaander"
       gemaak. In a brief gedateer 2 Oktober, 1901 aan W. Morton
       Fullerton, praat James oor die "wesenlike eensaamheid van my lewe"
       as "die diepste ding" van hom (Henry James Letters redigering deur
       Leon Edel, volume 4, bl.170 (1984) ISBN 0-674-38780-5). Die
       verwysde biografieë en kritiserende werke behandel die idee dat sy
       status as buitestaander James gehelp het om 'n meer objektiewe
       uitkyk te hê, soos vermeld word in die bekende aanhaling van Edmund
       Wilson, wat James se objektiwiteit met dié van William Shakespeare
       vergelyk.
   20. ^ The Princess Casamassima, hoofstuk 24. Die Prinses se aanmerking:
       "Verbeel jou die vreemde, bitter lot: om saamgestel te wees soos jy
       saamgestel is, om dieselfde kapasiteit vir gevoel as jy te hê en
       steeds slegs na die goeie dinge in die lewe kan kyk deur die vuil
       glas van die banketbakker se venster!"
   21. ^ The Portable Edmund Wilson redigering deur Lewis Dabney,
       bl.128-129 (1983) ISBN 0-14-015098-6
   22. ^ Vir 'n groot verskeidenheid van kritieke opinies oorThe Portrait
       of a Lady en The Turn of the Screw, sien die "Kritiek" afdeling van
       die verwysde uitgawes van hierdie werke. Die verwysde kritiese
       boeke bied ook uitgebreide besprekings van hierdie werke. Volgens
       volume twee van Edel se biografie het James Darwin in 1869 ontmoet
       en van sy werk gelees.
   23. ^ Sien die verwysde uitgawes vanThe American, The Portrait of a
       Lady, The Ambassadors en The Wings of the Dove, vir uiteenlopende
       besprekings hieroor. Sien die verwysde kritiserende boeke vir 'n
       verskeidenheid kritiese oogpunte van al James se boeke.
   24. ^ Vir 'n verdere kritiese analise van James se verhale, sien die
       verwysde weergawes van dié verhale en ook The Turn of the Screw.
       Die verwysde boeke oor kritiek bespreek ook vele van James se
       korter verhale.
   25. ^ Sien die verwysde weergawes van James se kritiek en the verwante
       artikels in die "Literêre kritiek" afdeling van die "James se
       belangrike werke" afdeling vir verdere bespreking van sy kritiese
       opstelle.
   26. ^ Henry James: The Scenic Art, Notes on Acting and the Drama
       1872-1901 redigering deur Allan Wade, bl.243-260 (1948). Sien Edel
       se verwysde weergawes van sy toneelstukkevir 'n algemene bespreking
       oor James se pogings as 'n toneelskrywer.
   27. ^ Meer inligting oor hierdie werke kan in die verwante artikels in
       die "Reisboeke" en "Visuele kunskritiek" van die "James se
       belangrikste werke" afdeling gevind word en ook in die verwysde
       weergawes van James se reisboeke.
   28. ^ Henry James Letters redigering deur Leon Edel, volume 4 bl.208
       (1983). Meer inligting oor James se briewe kan gevind word by The
       Online Calendar of Henry James's Letters. Vir meer inligting oor
       die volledige versameling van James se briewe, sien The Henry James
       Scholar's Guide to Web Sites in die "Eksterne skakels" afdeling.
   29. ^ Sien die verwysde weergawe van James se outobiografiese boeke
       deur F.W. Dupee wat 'n kritiese inleiding en 'n uitgebreide indeks
       en notas bevat.
   30. ^ The Pilgrimage of Henry James deur Van Wyck Brooks (1925) bevat
       'n uitegebreide bespreking oor sy stellings aangaande James.
   31. ^ Aspects of the Novel deur E.M. Forster bl.153-163, (1956) ISBN
       0-674-38780-5
   32. ^ The Novels of Henry James deur Edward Wagenknecht, bl.261-262
       (1983) ISBN 0-8044-2959-6
   33. ^ Baie van hierdie voorbeelde is geneem uit Henry James's Legacy:
       The Afterlife of His Figure and Fiction deur Adeline Tintner (1998)
       ISBN 0-8071-2157-6. Spesifieke verwysings uit die boek: Joyce Carol
       Oates bl.378-380, Louis Auchincloss bl.350-353, Tom Stoppard
       bl.251-253, Benjamin Britten bl.247, Ernest Hemingway p.176-188, en
       Rolls-Royce bl.2-4.

[wysig] Belangrike werke deur James

[wysig] Romans

     * Watch and Ward (1871)
     * Roderick Hudson (1875)
     * The American (1877)
     * The Europeans (1878)
     * Confidence (1879)
     * Washington Square (1880)
     * The Portrait of a Lady (1881)
     * The Bostonians (1886)

     * The Princess Casamassima (1886)
     * The Reverberator (1888)
     * The Tragic Muse (1890)
     * The Other House (1896)
     * The Spoils of Poynton (1897)
     * What Maisie Knew (1897)
     * The Awkward Age (1899)
     * The Sacred Fount (1901)

     * The Wings of the Dove (1902)
     * The Ambassadors (1903)
     * The Golden Bowl (1904)
     * The Whole Family (met die samewerking van elf ander skrywers, 1908)
     * The Outcry (1911)
     * The Ivory Tower (onvolledig, postuum uitgegee, 1917)
     * The Sense of the Past (onvolledig, postuum uitgegee, 1917)

[wysig] Novelles en verhale

     * A Passionate Pilgrim (1871)
     * Madame de Mauves (1874)
     * Daisy Miller (1878)
     * A Bundle of Letters (1879)
     * The Author of Beltraffio (1884)
     * The Aspern Papers (1888)
     * A London Life (1888)

     * The Pupil" (1891)
     * The Real Thing (1892)
     * The Middle Years (1893)
     * The Altar of the Dead (1895)
     * The Turn of the Screw (1898)
     * In the Cage (1898)
     * Europe (1899)

     * Paste (1899)
     * The Great Good Place (1900)
     * Mrs. Medwin (1900)
     * The Birthplace (1903)
     * The Beast in the Jungle (1903)
     * The Jolly Corner (1908)

[wysig] Reisboeke

     * A Little Tour in France (1884)
     * English Hours (1905)

                                       * The American Scene (1907)
                                       * Italian Hours (1909)

[wysig] Literêre kritiek

     * French Poets and Novelists (1878)
     * Hawthorne (1879)
     * Partial Portraits (1888)
     * Essays in London and Elsewhere (1893)

                                              * New York Edition (1907-1909)
                                              * Notes on Novelists (1914)
                                              * Notebooks (various)

[wysig] Outobiografieë

     * A Small Boy and Others (1913)
     * Notes of a Son and Brother (1914)

     * The Middle Years (onvolledig, postuum uitgegee 1917)

[wysig] Toneelstukke

     * Theatricals (1894)
     * Theatricals: Second Series (1895)

                                          * Guy Domville (1895)

[wysig] Biografie

     * William Wetmore Story and His Friends (1903)

[wysig] Visuele kuns kritiek

     * Picture and Text (1893)

[wysig] Verwysings

[wysig] Biografieë

     * Henry James: The Untried Years 1843-1870 deur Leon Edel (1953)
     * Henry James: The Conquest of London 1870-1881 deur Leon Edel (1962)
       ISBN 0-380-39651-3
     * Henry James: The Middle Years 1882-1895 deur Leon Edel (1962) ISBN
       0-380-39669-6
     * Henry James: The Treacherous Years 1895-1901 deur Leon Edel (1969)
       ISBN 0-380-39677-7
     * Henry James: The Master 1901-1916 deur Leon Edel (1972) ISBN
       0-380-39677-7
     * Henry James: The Imagination of Genius deur Fred Kaplan (1992) ISBN
       0-688-09021-4
     * Henry James: The Young Master deur Sheldon Novick (1996) ISBN
       0-394-58655-7
     * A Private Life of Henry James: Two Women and His Art deur Lyndall
       Gordon (1998) ISBN 0-393-04711-3
     * Henry James: A Life in Letters redigering deur Philip Horne (1999)
       ISBN 0-670-88563-0

[wysig] Uitgawes

     * Henry James: Autobiography redigering deur F.W. Dupee (1956)
     * The American: an Authoritative Text, Backgrounds and Sources,
       Criticism redigering deur James Tuttleton (1978) ISBN 0-393-09091-4
     * The Notebooks of Henry James redigering deur F. O. Matthiessen and
       Kenneth Murdock (1981) ISBN 0-226-51104-9
     * Henry James Literary Criticism — Essays on Literature, American
       Writers, English Writers redigering deur Leon Edel en Mark Wilson
       (1984) ISBN 0-940450-22-4
     * Henry James Literary Criticism — French Writers, Other European
       Writers, The Prefaces to the New York Edition redigering deur Leon
       Edel en Mark Wilson (1984) ISBN 0-940450-23-2
     * The Complete Notebooks of Henry James redigering deur Leon Edel en
       Lyall Powers (1987) ISBN 0-19-503782-0
     * The Complete Plays of Henry James redigering deur Leon Edel (1990)
       ISBN 0-19-504379-0
     * Henry James Collected Travel Writings - Great Britain and America —
       English Hours, The American Scene, Other Travels redigering deur
       Richard Howard (1993) ISBN 0-940450-76-3
     * Henry James Collected Travel Writings - The Continent - A Little
       Tour in France, Italian Hours, Other Travels redigering deur
       Richard Howard (1993) ISBN 0-940450-77-1
     * The Ambassadors: An Authoritative Text, The Author on the Novel,
       Criticism redigering deur S.P. Rosenbaum (1994) ISBN 0-393-96314-4
     * The Turn of the Screw: Authoritative Text, Contexts, Criticism
       redigering deur Deborah Esch en Jonathan Warren (1999) ISBN
       0-393-95904-X
     * The Portrait of a Lady: An Authoritative Text, Henry James and the
       Novel, Reviews and Criticism redigering deur Robert Bamberg (2003)
       ISBN 0-393-96646-1
     * The Wings of the Dove: Authoritative Text, The Author and the
       Novel, Criticism redigering deur J. Donald Crowley en Richard Hocks
       (2003) ISBN 0-393-97881-8
     * Tales of Henry James: The Texts of the Tales, the Author on His
       Craft, Criticism redigering deur Christof Wegelin en Henry Wonham
       (2003) ISBN 0-393-97710-2
     * The Portable Henry James, New Edition redigering deur John Auchard
       (2004) ISBN 0-14-243767-0
     * Henry James, et al., The Classics of Style. The American Academic
       Press, New Edition of writing advice (2006) ISBN 0-9787282-0-3

[wysig] Kritiek

     * The Novels of Henry James deur Oscar Cargill (1961)
     * The Tales of Henry James deur Edward Wagenknecht (1984) ISBN
       0-8044-2957-X
     * Modern Critical Views: Henry James redigering deur Harold Bloom
       (1987) ISBN 0-87754-696-7
     * A Companion to Henry James Studies redigering deur Daniel Mark
       Fogel (1993) ISBN 0-313-25792-2
     * Henry James: A Collection of Critical Essays redigering deur Ruth
       Yeazell (1994) ISBN 0-13-380973-0
     * The Cambridge Companion to Henry James redigering deur Jonathan
       Freedman (1998) ISBN 0-521-49924-0

[wysig] Algemeen

     * A Bibliography of Henry James: Third Edition deur Leon Edel, Dan
       Laurence and James Rambeau (1982) ISBN 1-58456-005-3
     * A Henry James Encyclopedia deur Robert L. Gale (1989) ISBN
       0-313-25846-5
     * Henry James and Modern Moral Life deur Robert B. Pippin (1999) ISBN
       0-521-65230-8

[wysig] Eksterne skakels

     * Henry James se werke by die Gunteberg projek.
     * The Henry James Scholar's Guide to Web Sites
     * The Ladder, 'n webwerf oor Henry James
     * Henry James by die Internet Movie Database
     * Aanhalings deur Henry James
     * Gratis Audioboek An International Episode van Librivox
     * Henry James se graf
     * Henry James Tydlyn
     * Worldcat Identities bladsy vir 'James, Henry 1843-1916'


   Hierdie artikel is gekies as 'n voorbladartikel. Klik gerus hier vir
   meer inligting.

   Kategorieë: Amerikaanse skrywers • Britse skrywers

