Japan


   CAPTION: 日本国
   Nippon-koku
   Japan


        Keiserlike Seël van Japan
   Vlag Keiserlike Seël
   Volkslied: Kimi ga Yo (君が代, Kimi ga Yo^?)
   Ligging van Japan
   Hoofstad                 Tokio^1
                            35°41′N 139°46′O
   Grootste stad            Tokio
   Amptelike tale           Japannees
   Regering
   Keiser
   Eerste Minister
                            Parlementêre
                            demokrasie en
                            Grondwetlike
                            Monargie
                            Akihito
                            Yasuo Fukuda
   Onafhanklikheid
   Vorming
   Nasionale Stigtingsdag
   Meiji Grondwet
   Huidige Grondwet
   Verdrag van San Francisco
                            11 Februarie 660 v.C.^3
                            29 November 1890
                            3 Mei 1947
                            28 April 1952
   Oppervlakte
    - Totaal

    - Water (%)
                            1.00E+011 377873 km^2  (62ste)
   Bevolking
    - 2007 skatting
    - 2004 sensus
    - Digtheid
                            127433494 (10de)
                            127333002
                            337 / km^2 (30ste)
   BBP (KKP)
    - Totaal
    - Per capita            2006 skatting

                            $4 220 triljoen^2 (3rd)
                            $33 100^2 (12de)
   BBP (nominaal)
    - Totaal
    - Per capita            2006 skatting

                            $4,911 triljoen^2 (2de)
                            $38 341 (14de)
   MOI (2007)               0,953 (8ste) — hoog
   Geldeenheid              Internasionale Simbool
                            ¥ Uitgespreek (Jen)
                            Japannese Simbool 円
                            Uitgespreek (En) (JPY)
   Tydsone
    - Somertyd              JST (UTC9)
                            nie toegepas nie (UTC)
   Internet-TLD             .jp
   Skakelkode               +81
   1. Yokohama is die grootste ingelyfde stad.
   2. "World Factbook; Japan—Economy." CIA: 2006-12-19. URL besoek op
   2006-12-28.
   3. Volgens legende is Japan op die dag gestig deur Keiser Jimmu, eerste
   keiser van Japan; dit word as hoofsaaklik simbolies beskou.

   Japan is 'n eilandstaat in Oos-Asië. In Japannees is die land se naam
   日本 Nihon of Nippon ^? , amptelik 日本国 Nippon-koku (hulp·inligting) of
   Nihon-koku. Dit is geleë tussen die Stille Oseaan en die See van Japan,
   oos van die Koreaanse skiereiland, Sjina, en Rusland en strek van die
   See van Okhotsk in die noorde tot by die Oos-Sjinese See in die suide.
   Die karakters waaruit Japan se naam bestaan beteken "son-oorspong" wat
   aanleiding gee tot die naam "Die Land van die Opkomende Son," en wat
   verwys na Japan se oostelike posisie relatief tot die Asiatiese
   vasteland. Voor Japan verhoudinge met Sjina gehad het, het dit
   bekendgestaan as Wa (倭) of Yamato (大和).

   Japan bestaan uit meer as 3 000 eilande,^[1] die grootstes daarvan, van
   Suid na Noord is Kioesjioe (九州), Sjikokoe (四国), Honsjoe (本州, die
   grootste eiland), en Hokkaido (北海道) wat saam 97% van die land se
   grondoppervlak beslaan. Meeste van die eilande is bergagtig, baie
   vulkanies; Japan se hoogste bergpiek, die berg Foedji, is byvoorbeeld
   'n vulkaan. Japan het met ongeveer 128 miljoen mense die wêreld se
   tiende grootste bevolking. Die Groot-Tokio Gebied, wat die hoofstad
   Tokio en verskeie omliggende prefekture insluit, is die grootste
   metropolitaanse gebied ter wêreld met meer as 30 miljoen inwoners.
   Nagtelike uitsig oor Tokio met die Reënboogbrug in die voorgrond
   Nagtelike uitsig oor Tokio met die Reënboogbrug in die voorgrond

   Die Japannese naam Nippon word gebruik vir meeste amptelike doeleindes,
   insluitende geld, posseëls, en internasionale sportbyeenkomste. Nihon
   is ook 'n gewilde term in Japan. Die naam "Japan" is afgelei uit die
   Sjinese weergawe van die naam. Die vroeë Mandaryns-Sjinese woord vir
   Japan is opgeteken deur Marco Polo as Cipangu. In Afrikaans word die
   land eenvoudig "Japan" genoem. Die amptelike Japannese titel is
   Nihon-koku (日本国), letterlik "Staat van Japan."

   Argeologiese navorsing dui daarop dat die eilande van Japan so vroeg as
   die Jong-paleolitikum tydperk deur mense bewoon is. Die eerste geskrewe
   verwysing na Japan begin met vlugtige verwysings in Sjinese
   geskiedkundige tekste van ongeveer die 1ste eeu n.C. Invloede van buite
   gevolg deur lang tydperke van isolasie is kenmerkend van Japan se
   geskiedenis. Sedert die aanvaarding van sy grondwet in 1947 handhaaf
   Japan 'n unitêre grondwetlike monargie met 'n keiser en 'n verkose
   parlement, die Kokkai.

   Japan is as 'n reuse ekonomiese moondheid^[2] die wêreld se tweede
   grootste ekonomie volgens nominale Bruto Binnelandse Produk. Japan is
   'n lid van die Verenigde Nasies, G8, G4 en ESASOG, met die wêreld se
   vyfde grootste verdedigingsbegroting. Dit is ook die vierde grootste
   uitvoerder ter wêreld en die sesde grootste invoerder asook 'n wêreld
   leier in tegnologie en masjinerie.

   Inhoud

        * 1 Geskiedenis
        * 2 Regering en politiek
        * 3 Buitelandse betrekkinge en verdedigingsbeleid
        * 4 Administratiewe onderafdelings
        * 5 Geografie
        * 6 Omgewing
        * 7 Ekonomie
        * 8 Wetenskap en tegnologie
        * 9 Demografie
        * 10 Onderwys en gesondheid
        * 11 Kuns en kultuur
        * 12 Sport en ontspanning
        * 13 Eksterne skakels
             + 13.1 Amptelik
             + 13.2 Ander
        * 14 Verwysings

[wysig] Geskiedenis

   'n Middel-Jōmon-periode houer (3000 tot 2000 v.C.).
   'n Middel-Jōmon-periode houer (3000 tot 2000 v.C.).
   Die Boeddha in Kamakura (1252).
   Die Boeddha in Kamakura (1252).

   Die eerste tekens van menslike vestiging in die Japanse Argipel het
   verskyn met 'n Paleolitiese kultuur in ongeveer 30 000 v.C, gevolg van
   ongeveer 14 000 v.C. deur die Jōmon-tydperk, 'n Mesolitiese tot
   Neolitiese halfgesete jagter-versamelaar kultuur van kuilwonings en 'n
   rudimentêre vorm van landbou. Versierde klei-houers uit die tydperk,
   baie keer met gevlegte patrone, is van die oudste oorblywende
   voorbeelde van pottebakkery ter wêreld.^[3]

   Die Yayoi-periode, wat in omtrent die 3de eeu v.C. begin het, het nuwe
   gebruike ingevoer, soos nat-rysverbouing, yster- en bronsvervaardiging
   en 'n nuwe pottebakkerystyl, ingevoer deur handelaars uit Sjina of
   Korea. Met die ontwikkeling van die Yayoi-kultuur het 'n hoofsaaklik
   landbougemeenskap in Japan ontwikkel.^[4]^[5]^[6]^[7]

   Die Japannese verskyn vir die eerste keer in geskrewe geskiedenis in
   Sjina se Boek van Han. Volgens die Sjinese Kronieke van die Drie
   Koninkryke was die naam van die magtigste koninkryk op die Japanse
   Argipel gedurende die 3de eeu "Yamataikoku". Asuka-kyō en Fujiwara-kyō
   het gedien as hoofstede van die Yamatostaat.^[8]

   Japan is vir die eerste keer aan Boeddhisme bekendgestel uit Baekje op
   die Koreaanse Skiereiland, maar die ontwikkeling van Japannese
   Boeddhisme en Boeddhistiese beelde is hoofsaaklik deur Sjina
   beïnvloed.^[9] Ondank vroeë weerstand is Boeddhisme deur die heersende
   klass aangemoedig en dit het uiteindelik in die Asuka-tydperk inslag
   gevind.^[10]

   Die Nara-tydperk van die 8ste eeu het die opkoms van die eerste sterk
   sentrale Japannese staat aangedui wat gesentreer was om die keiserlike
   hof in die stad Heijō-kyō, of die hedendaagse Nara. Benewens die
   volgehoue aanneming van Sjinese administratiewe gebruike, word die
   Nara-tydperk gekenmerk deur die verskyning van ontluikende geskrewe
   letterkunde met die voltooiing van die massiewe kronieke Kojiki (712)
   en Nihonshoki (720).^[11] Nara was egter nie die eerste hoofstad in
   Japan nie.

   In 784 het die Keiser Kammu die hoofstad vlugtig vir tien jaar van Nara
   na Nagaokakyō geskuif voor dit na Heian-kyō (die hedendaagse Kioto)
   geskuif is in 794, waar dit vir meer as 'n millennium gebly het.^[12]
   Dit het die begin van die Heian-tydperk aangedui, waartydens 'n
   bepaalde inheemse Japannese kultuur verskyn het wat welbekend is vir sy
   kuns, poësie en letterkunde. Murasaki Shikibu se Verhaal van Genji en
   die lirieke van moderne Japan se nasionale volkslied, Kimi ga Yo, is in
   die tydperk geskryf.^[13]

   Japan se feudale era is gekenmark deur die opkoms van 'n heersende klas
   soldate, die samoerai. In 1185, na die omverwerping van die
   mededingende Taira clan, is Minamoto no Joritomo aangestel as Sjogoen
   en het hy 'n magsbasis in Kamakura gevestig. Ná Joritomo se dood het
   dit uitgewerk dat die Hōjō clan as regente van die sjogoens regeer het.
   Zen Boeddhisme is in die Kamakura periode (1185–1333) uit Sjina
   ingevoer waarna dit gewild geword het onder die samoerai-klas. Die
   Kamakura sjogoenaat het in 1274 en 1281 daarin geslaag om die Mongoolse
   invalle af te weer, bygestaan deur 'n storm wat die Japannese as 'n
   kamikaze, of "Goddelike Wind" geïnterpreteer het. Die Kamakura
   sjogoenaat is uiteindelik deur keiser Go-Daigo afgeset, wat weer
   spoedig daarna in 1336 deur Ashikaga Takauji verslaan is.^[14] Die
   Ashikaga sjogoenaat wat daarop gevolg het kon nie daarin slaag om die
   feudale oorlogshere (daimyo) onder bedwang te bring nie, en
   burgeroorlog (die Ōnin Oorlog) het in 1467 uitegbreek wat 'n eeu-lange
   Sengoku-tydperk ingelui het.^[15]
   Een van Japan se Rooiseëlskepe (1634), wat vir handel oral in Asië
   gebruik is.
   Een van Japan se Rooiseëlskepe (1634), wat vir handel oral in Asië
   gebruik is.

   Gedurende die 16de eeu het handelaars en Jesuïetsendelinge uit Portugal
   Japan vir die eerste keer bereik en aktiewe kommersiële en kulturele
   bande tussen Japan en die Weste (Nanban-handel) gevestig.

   Oda Nobunaga het talle ander daimyo verower deur Europese vuurwapens en
   ander tegnologie te gebruik en het byna daarin geslaag om die nasie te
   verenig voor hy in 1582 vermoor is. Toyotomi Hideyoshi het Nobunaga
   opgevolg en die nasie in 1590 verenig. Hideyoshi het Korea twee keer
   binne geval, maar na verskeie nederlae deur Koreaanse en Ming Sjinese
   magte en Hideyoshi se dood, is Japannese troepe in 1598 onttrek.^[16]

   Die 1945 Atoombomaanval op Nagasaki.
   Die 1945 Atoombomaanval op Nagasaki.

   Na Hideyoshi se dood het Tokugawa Ieyasu sy posisie as regent vir
   Hideyoshi se seun, Toyotomi Hideyori, gebruik om politieke beheer en
   militêre ondersteuning te bewerkstellig. Toe oorlog openlik uitgebreek
   het, het hy verskeie mededingende clans in die Slag van Sekigahara in
   1600 verslaan. Ieyasu is in 1603 as sjogoen aangestel en het die
   Tokugawa sjogoenaat by Edo (moderne Tokio) gevestig. Die Tokugawa
   sjogoenaat het 'n verskeidenheid maatstawwe soos Buke sjohatto in plek
   gestel om die outnome daimio te beheer. In 1639 het die sjogoenaat die
   isolasionistiese sakoku ("geslote land") beleid aangeneem, wat gestrek
   het oor die twee en 'n half eeue van tenger politiese eenheid wat
   bekendstaan as die Edo-tydperk. Die studie van Westerse wetenskap, wat
   as rangaku bekend staan, het in die tydperk voortgeduur deur kontak met
   die Nederlandse enklave by Dejima in Nagasaki. Die Edo-tydperk het ook
   aanleiding gegee tot kokugaku, of letterlik "nasionale studies", die
   studie van Japan deur die Japannese self.^[17]
   Samoerai van die Satsuma-clan gedurende die Bosjinoorlog, circa 1867.
   Samoerai van die Satsuma-clan gedurende die Bosjinoorlog, circa 1867.

   Op 31 Maart 1854 het Kommodoor Matthew Perry en die "Swartskepe" van
   die Verenigde State Vloot die opening van Japan tot die buite wêreld
   afgedwing met die Konvensie van Kanagawa. Soortgelyke verdrae wat
   daarop gevolg het met die Westerse lande in die laat Tokugawa
   sjogoenaat het Japan in 'n ekonomiese en politiese krisis gedompel. Die
   oorvloed van die prerogatief en die bedanking van die sjogoenaat gelei
   tot die Bosjin-oorlog en die vestiging van 'n gesentraliseerde staat
   onder die naam van die Keiser (Meiji Restorasie). Met die aanneming van
   Westerse politiese, geregtelike en militêre instellings het die Kabinet
   die Geheime Raad ingestel, die Meiji-Grondwet ingevoer en die Ryksdag
   van Japan gevestig. Die Meiji Restorasie het die Ryk van Japan in 'n
   geïndustrialiseerde wêreldmoondheid omskep wat 'n reeks militêre
   konflikte van stapel gestuur het om die nasie se invloedsfeer uit te
   brei. Na oorwinnings in die eerste Sjinees-Japannese oorlog (1894–1895)
   en die Russies-Japanse Oorlog (1904–1905), het Japan beheer van Taiwan,
   Korea, en die suidelike helfte van Sakhalin bewerkstellig.^[18]

   Die vroeë 20ste eeu het 'n kort tydperk van "Taisho demokrasie" gesien
   wat oorskadu is deur die opkoms van Japanse ekspansionisme en
   militarisasie. Die Eerste Wêreldoorlog het Japan, wat by die
   seëvierende Geallieerdes aangesluit het, toegelaat om sy invloed en
   territoriale besittings uit te brei. Japan het sy ekspansionistiese
   beleid voortgesit deur Mantsjoerye in 1931 in te val. As gevolg van
   internasionale veroordeling van die besetting het Japan twee jaar later
   uit die Volkebond bedank. In 1936 het Japan die Anti-Kominternpakt met
   Duitsland se Nasionaal-Sosialistiese regering gesluit en in 1941 by die
   Spilmoondhede aangesluit.^[19]

   In 1937 het Japan ander dele van Sjina ingeval wat gelei het tot die
   Tweede Sjinees-Japannese Oorlog (1937–1945), waarna die VSA 'n
   olieboikot teen Japan ingestel het.^[20] Op 7 Desember 1941 het Japan
   die Amerikaanse vlootbasis in Pearl Harbor aangeval en oorlog teen die
   VSA, die Verenigde Koninkryk en Nederland verklaar. Die optrede het
   Japan in die Tweede Wêreldoorlog betrek. Na die atoombomaanvalle op
   Hiroshima en Nagasaki in 1945, te same met die Sowejetunie se
   aansluiting by die oorlog teen die land, het Japan ingestem tot 'n
   onvoorwaardelike oorgawe op 15 Augustus.^[21] Die oorlog het Japan
   miljoene lewens gekos en groot dele van die land se nywerhede en
   infrastruktuur in puin gelaat. Die Internasionale Militêre Tribunaal
   van die Verre-Ooste is byeen geroep deur die Geallieerdes van die
   Tweede Wêreldoorlog (op 3 Mei 1946) om Japannese leiers vir
   oorlogsmisdade soos die Bloedbad van Nanking te vervolg.^[22]

   In 1947 het Japan 'n nuwe pasifistiese grondwet aanvaar wat klem lê op
   liberaal-demokratiese beginsels. Die Geallieerde besetting is in 1952
   met die Verdrag van San Francisco beëindig^[23] en Japan is in 1956
   lidmaatskap van die Verenigde Nasies toegeken. Japan het later
   skouspelagtige ekonomiese groei behaal om die tweede grootste ekonomie
   ter wêreld te word met 'n jaarlikse groeikoers wat vir vier dekades
   gemiddeld 10% was. Dit het eers in die middel-1990's tot 'n einde gekom
   toe Japan 'n groot resessies beleef het. Positiewe groei in die vroeë
   21ste eeu dui op 'n geleidelike herstel in die groei.^[24]

[wysig] Regering en politiek

   Die Nasionale Ryksdaggebou in Nagatachō, Tokio.
   Die Nasionale Ryksdaggebou in Nagatachō, Tokio.

   Japan is 'n grondwetlike monargie waar die mag van die keiser baie
   beperk is. As 'n seremoniële figurant word hy deur die grondwet
   gedefinieer as "die simbool van die staat en van die eenheid van die
   volk". Mag word hoofsaaklik gehou deur die Eerste Minister van Japan en
   ander verkose lede van die kokkai (Ryksdag van Japan), terwyl
   soewereiniteit gesetel is in die mense van Japan.^[25] Die Keiser tree
   in effek by diplomatieke geleenthede op as die staatshoof. Akihito is
   die huidige Keiser van Japan. Naruhito, Kroonprins van Japan is sy
   aangewese opvolger.

   Japan se wetgewende orgaan is die Kokkai of Nasionale Ryksdag, 'n
   tweekamer parlement. Die Ryksdag bestaan uit die Shūgiin of Huis van
   Verteenwoordigers en die parlement se laerhuis, met 480 setels, wat
   verkies word deur algemene verkiesings elke vier jaar of wanneer dit
   ontbind word, en die Sangiin of hoërhuis met 242 setels, wie se
   algemeenverkose lede 'n ses jaar termyn dien. Daar is algemenestemreg
   vir volwassenes oor 20-jaar,^[2] met 'n geheime stem vir alle verkose
   ampte.^[25] Die liberaal-konserwatiewe Liberaal-Demokratiese Party
   (LDP) is sedert 1955 in bewind gewees, behalwe vir 'n kortstondige
   koalisieregering wat in 1993 deur opposisie partye gevorm is.^[26] Die
   grootste opposisie party is die sosiaal-liberale Demokratiese Party van
   Japan.

   Die Eerste Minister van Japan is die regeringshoof. Die posisie word
   aangestel deur die Keiser van Japan ná aanwysing deur die Ryksdag van
   uit sy geledere en moet die vertroue van die Huis van Verteenwoordigers
   behou om sy amp te hou. Die Eerste Minister is die hoof van die Kabinet
   (die letterlike vertaling van sy Japannese titel is "Eerste Minister
   van die Kabinet") en stel die Ministers, waarvan die meerderheid
   Ryksdaglede moet wees, aan en dank hulle af. Yasuo Fukuda dien tans as
   Eerste Minister van Japan.^[27]

   Die Japannese Reg, wat histories deur Sjinese reg beïnvloed is, het in
   die Edo-periode onafhanklik ontwikkel deur tekste soos Kujikata
   Osadamegaki. Sedert die laat 19de eeu is die regstelsel egter grootliks
   op die siviele reg van Europa gegrond, veral dié van Frankryk en
   Duitsland. In 1896 het die Japannese regering byvoorbeeld 'n burgerlike
   wetboek saamgestel gegrond op die Duitse model. Met na-Tweede
   Wêreldoorlogse aanpassing, bly die wetboek steeds in hedendaagse Japan
   in plek.^[28] Wettereg vind sy oorsprong in Japan se wetgewer, die
   Nasionale Ryksdag van Japan, met outomatiese goedkeuring deur die
   Keiser. Die huidige grondwet vereis dat die Keiser wetgewing wat deur
   die Ryksdag aanvaar word uitvaardig, sonder dat hy spesifiek die mag
   het om die aanvaarding van wetgewing teë te staan.^[25] Japan se howe
   word in vier basiese vlakke verdeel: die Hooggeregshof en drie vlakke
   van laerhowe.^[29] Die hoofdeel van Japannese wettereg is 'n
   versameling wat bekend staan as die roppō of "Ses kodes".^[28]

[wysig] Buitelandse betrekkinge en verdedigingsbeleid

   Matrose aanboord die JMSDF opleidingsvaartuig JDS Kashima.
   Matrose aanboord die JMSDF opleidingsvaartuig JDS Kashima.

   Japans se nasionale belang word in sy buitelandse beleid weerspieël.
   Die belangrikste hiervan is Japan se vermoeë om vrede en sekuriteit te
   handhaaf, tweedens om die vryhandelstelsel te ondersteun, derdens om
   vryheid, demokrasie en menseregte te beskerm en vierdens om mens tot
   mens interaksie en ontwikkeling van menslike hulpbronne te ondersteun
   in gebiede soos die akademie, kultuur en opvoeding. Die land se huidige
   beleid plaas ook klem op 'n groter betrokkenheid by wêreld
   aangeleenthede.^[30]

   Japan handhaaf tradisioneel noue ekonomiese en militêre bande met die
   land se sleutelbondgenoot, die VSA, en die VSA-Japan sekuriteit
   alliansie dien as die hoeksteen van die land se buitelandse
   beleid.^[31] Japan, wat sedert 1956 'n lid van die Verenigde Nasies is,
   het as nie-permanente lid van die Veiligheidsraad reeds vir altesaam 18
   jaar as verkose lid gedien, mees onlangs in 2005–2006. Japan is ook 'n
   lid van die G4-nasies wat hulle vir permanente lidmaatskap van die
   Veligheidsraad beywer.^[32] As 'n lid van die G8, ESASOG, die "VSAN
   Plus Drie" en 'n lid van die Oos-Asië Vergadering, neem Japan aktief
   aan internasionale aangeleenthede deel. Dit is ook die tweede grootste
   skenker van amptelike ontwikkelingshulpverlening en het in 2004
   VSA$8,86 biljoen geskenk.^[33] Japan het nie-vegtende troepe aan die
   Irak-oorlog bygedra, maar het sedertdien sy troepe onttrek uit
   Irak.^[34]

   Afrika is histories die minste belangrike wêreldstreek vir Japan. Japan
   het min historiese ondervinding met Afrika en beperkte ekonomiese
   belang wat hoofsaaklik gefokus is op rou-materiaalbronne. Japan se
   grootste handelsvennoot in Afrika is Suid-Afrika. As gevolg van
   sanksies teen Suid-Afrika deur die VSA en ander lande het Japan in die
   1980's as Suid-Afrika se grootste handelsvennoot ontwikkel. Dit het
   Japan internasionale in 'n onbenydenswaardige posisie geplaas wat gelei
   het tot die afgradering van diplomatiese en ekonomiese betrekkinge met
   Suid-Afrika. Met die einde van Apartheid en die normalisering van
   internasionale betrekking het Japan se spesiale rol in Suid-Afrika na
   1994 geëindig. Vandag is Japan se buitelandse beleid teenoor Afrika
   daarop gevestig om demokrasie en gesonde regering te vestig ter wille
   van wêreldstabiliteit en vooruitgang. Hulpverlening aan die kontinent
   is nie gemik op korttermyn opbrengste nie, maar word eerder gesien as
   deel van internasionale pogings om orde te handhaaf.^[30]

   Japan is betrokke by verskeie gebiedsgeskille met sy buurlande: met
   Rusland oor die Suid-Kurileilande, met Suid-Korea oor die
   Liancourtrotse, met die Volksrepubliek van Sjina en Taiwan oor die
   Senkaku-eilande en die EES oor Okinotorishima. Japan is ook in 'n
   voortslepende geskil met Noord-Korea betrokke oor die land se
   ontvoering van Japannese burgers en kern- en missielprogram.

   Japan se militêre magte word beperk deur Artikel 9 van die Japannese
   Grondwet, wat Japan se reg om oorlog te verklaar of militêre mag te
   gebruik om internasionale geskille te besleg op sê. Daar word egter 'n
   debat gevoer oor die moontlik wysiging van die grondwet, wat deur die
   Amerikaanse besettingsowerheid opgestel is na die Tweede Wêreldoorlog,
   om die grondwet deur 'n referendum aan te pas.^[35] Japan se weermag
   word deur die Ministerie van Verdediging bestuur en bestaan hoofsaaklik
   uit die Japan Land-selfverdedigingsmag, die Japan Maritieme
   Selfverdedigingsmag en die Japan Lug-selfverdedigingsmag. Die magte is
   onlangs in vredebewaring hoedanigheid operasies en in die ontplooiing
   van Japannese troepe in Irak gebruik, wat die eerste oorsese gebruik
   van die land se militêre magte was sedert die Tweede Wêreldoorlog.^[34]

[wysig] Administratiewe onderafdelings

   Tokio
   Tokio
   Yokohama
   Yokohama
   Osaka
   Osaka

   Japan bestaan administratief gewys uit sewe-en-veertig prefekture wat
   elkeen deur 'n verkose goewerneur, wetgewer en administratiewe
   burokrasie bestuur word. Prefekture wissel in grootte van die Hokkaiso
   Prefektuur wat die hele eiland Hokkaido beslaan tot die stad Tokio, wat
   op sigself 'n prefektuur is. Die Tokio prefektuur word verder verdeel
   in drie-en-twintig spesiale wyke wat elkeen dieselfde magte as 'n stad
   het. Verder bestaan daar agt algemeen aanvaarde gebiede van Japan.

   Japan ondergaan tans 'n administratiewe herorganisering wat die
   samesmelting van baie stede en dorpe behels. Hierdie proses sal lei tot
   die vermindering van sub-prefektuur administratiewe gebiede en daar
   word verwag dat dit tot besnoeiings in administratiewe koste sal
   lei.^[36]

   Japan het dosyne groot stede wat 'n belangrike rol speel in die land se
   kultuur, erfenis en ekonomie. Dié wat hieronder gelys word
   verteenwoordig die tien met die grootste bevolking en is almal
   prefekturale hoofstede en deur die staat ingestelde stede, behalwe waar
   ander aangedui word:
         Stad    Prefektuur Bevolking^[37]
   1  Tokio^a    Tokio      8 535 792
   2  Yokohama   Kanagawa   3 602 758
   3  Osaka      Osaka      2 635 420
   4  Nagoya     Aichi      2 223 148
   5  Sapporo    Hokkaidō   1 888 953
   6  Kobe       Hyōgo      1 528 687
   7  Kioto      Kioto      1 472 511
   8  Fukuoka    Fukuoka    1 414 417
   9  Kawasaki^b Kanagawa   1 342 262
   10 Saitama    Saitama    1 182 744

   ^a 23 munisipaliteite. Ook die hoofstad van Japan.
   ^b Slegs 'n staatsingestelde stad.

[wysig] Geografie

   Japan soos van uit die ruimte gesien, Mei 2003.
   Japan soos van uit die ruimte gesien, Mei 2003.

   Japan is 'n land wat uit meer as drieduisend eilande langs die Stille
   Oseaan kus van Asië bestaan. Die hoofeilande, van noord na suid, is
   Hokkaidō, Honsjoe (die hoofeiland), Shikoku en Kyūshū. Die Ryukyu
   Eilande, insluitend Okinawa, is 'n reeks eilande suid van Kyushū.
   Tesame vorm die eilande die Japanse Argipel.

   Ongeveer 70% tot 80% van die land is bebos, bergagtig,^[38]^[39] en
   ongeskik vir landbou, industriële, of residensiële gebruik. Dit is
   aangesien die styl hellings, klimaat en die gevaar wat aardbewings,
   sagtegrond en swaar reën inhou. Dit het daartoe gelei dat die
   bewoonbare gebiede naby die kus geweldige hoë bevolkingsdigthede het.
   Japan is die dertigste mees digbevolkte land ter wêreld.^[40]
   Die berg Yari, Nagano Prefektuur in Augustus.
   Die berg Yari, Nagano Prefektuur in Augustus.

   Die land se ligging op die Pasifiese Ring van Vuur, by die samekoms van
   drie tektoniese plate, veroorsaak dat Japan gereelde
   lae-intensiteit-aardskuddings en van tyd tot tyd vulkaniese
   uitbarstings beleef. Vernietigende aardbewings, wat baie keer tot
   tsoenamis lei, kom elke eeu verskeie kere voor.^[41] Die mees onlangse
   aardbewings was die 2004 Chūetsu-aardbewing en die Groot
   Hanshin-aardbewing van 1995. Talle warmwaterbronne word aangetref en
   baie hiervan is tot ontspanningsoorde ontwikkel.^[42]
   Strand in Minnajima in Motobu, Okinawa in September.
   Strand in Minnajima in Motobu, Okinawa in September.

   Die klimaat van Japan is hoofsaaklik gematig, maar dit verskil skerp
   tussen die noordelike en suidelike punte van die land.^[43] Japan se
   geografiese eienskappe verdeel dit in ses hoofklimaatsones:
     * Hokkaidō: Die noordwestelike sone het 'n gematigde klimaat met
       lang, koue winters en koel somers. Neerslag is nie swaar nie, maar
       die eilande ontwikkel gewoonlik diep sneeubanke in die winter.
     * See van Japan: Aan Honjoe se weskus bring die noordwestewind in die
       winter swaar sneeuval. In die somer is die gebied koeler as die
       Stille Oseaan-gebied. Dit beleef egter soms uiterste warm
       temperature as gevolg van die Föhn-wind verskynsel.
     * Sentrale Hoogland: 'n Tipies binnelandse klimaat met groot
       temperatuurverskille tussen somer en winter, en tussen nag en dag.
       Neerslag is lig.
     * Seto Binnelandse See: Die berge van die Chūgoku- en Shikoku-gebiede
       beskut die gebied van die seisoenale wind en bring gematigde weer
       deur die hele jaar mee.
     * Stille Oseaan: Die ooskus ondervind koue winters met min sneeuval
       en baie warm vogtige somers as gevolg van die suidoostelike
       seisoenale wind.
     * Ryukyu-eilande: Die Ryukyu-eilande het 'n subtropiese klimaat met
       warm winters en baie warm somers. Neerslag is swaar, veral
       gedurende die reënseisoen. Tifone kom algemeen voor.

   Die warmste temperatuur wat nog ooit in Japan aangeteken is — 40,9
   grade Celsius — was op 16 Augustus 2007.^[44]
   Die berg Foedji
   Die berg Foedji

   Die hoofreënseisoen begin vroeg in Mei in Okinawa en die stilstaande
   reënfront wat daarvoor verantwoordelik is beweeg stadig noord totdat
   dit in noordelike Japan verswak raak voor dit Hokkaidō in laat Julie
   bereik. In die grootste deel van Honsjoe begin die reënseisoen voor die
   middel van Junie en hou dit aan vir omtrent ses weke. In die laat-somer
   en vroeë lente bring tifone baie keer swaar reën.^[43]

   Japan beskik oor nege woud-ekogebiede wat die klimaat en geografie van
   die eilande weerspieël. Hulle wissel van subtropiese nat breëblaarwoude
   in die Ryūkyū- en Bonin-eilande, tot gematigde breëblaar en gemengde
   woude in die gematigde klimaatdele van die eilande tot matige
   naaldeboomwoude in die koue winter gedeeltes van die noordelike
   eilande.^[45]

[wysig] Omgewing

   Japan se omgewingsbeleid en geskiedenis weerspieël 'n tenger balans
   tussen ontwikkeling en modernisasie aan die een kant en
   omgewingsbewaring aan die ander kant.

   Japan is waarskynlik een van die wêreld se leiers in die ontwikkeling
   van omgewingsgunstige tegnologie. Honda en Toyota is aangewys as die
   motorvervaardigers met die beste brandstofverbruik en die laagste
   vlakke van nadelige uitlaatgasse.^[46] Dit is as gevolg van gevorderde
   tegnologie in hibriede-stelsels, biobrandstof, die gebruik van
   liggewigmateriale en beter ingenieurswese.

   Japan neem ook sake soos klimaatverandering en aardverwarming ernstig
   op. As 'n ondertekenaar van die Kioto-protokol, en gasheer van die 1997
   kongres waar dit opgestel is, is Japan onderhewig aan
   verdragsverpligtinge om sy koolstofdioksiedemissies te verminder en om
   ander stappe te neem wat verband hou met die teëwerk van
   klimaatverandering. Die Cool biz-veldtog wat onder die voormalige
   eerste minister Junichiro Koizumi ingevoer is, was daarop gemik om
   energieverbruik te verminder deur vermindering in die gebruik van
   lugversorging in regeringskantore.

   Japan het egter ook 'n lang geskiedenis met die opoffering van
   natuurlike hulpbronne en die vernietiging van die natuur ter wille van
   vooruitgang. Reeds in die 18de eeu het Japan so te sê al sy natuurlike
   goud en silwer voorrade op gebruik. Beduidende ontbossing het oor al
   die eilande plaasgevind wat tot erosie en rivierbesoedeling gelei het.
   Moerasse en ander natuurgebiede is herwin vir landbou-doeleindes en
   talle spesies is tot uitsterwing gedryf, insluitend die inheemse
   wolfspesie wat as 'n bedreiging gesien is.^[47]

   Die massiewe landswye heropbouingsprogramme na die Tweede Wêreldoorlog
   en die ontwikkeling in die dekades daarna het tot verdere
   verstedeliking en konstruksie gelei. Die boubedryf in Japan is een van
   die grootste nywerhede in die land en hoewel Japan baie natuurlike
   parke en ander natuurlike gebiede in stand hou, self in die middel van
   die land se stede, is daar min belangrike beperkings op waar en hoe
   bouwerk onderneem mag word.^[48]

   Verder is oorbevissing reeds lank 'n probleem binne Japan; in die
   moderne era het Japannese vissersvlote 'n ernstige bedreiging tot die
   handhawing van volhoubare vis en skulpdiere oral ter wêreld
   geword.^[49] Japan is ook een van die laaste lande ter wêreld wat
   steeds kommersiële walvisvang beoefen.

   Japan word 30ste beste ter wêreld gelys in die
   Omgewingsvolhoubaarheidindeks.^[50]

[wysig] Ekonomie

   Die motorindustrie is een van die hoofelemente van Japan se ekonomie en
   uitvoere.
   Die motorindustrie is een van die hoofelemente van Japan se ekonomie en
   uitvoere.
   Tōkaidō Shinkansen 700 & 300, by die Tokio Stasie.
   Tōkaidō Shinkansen 700 & 300, by die Tokio Stasie.

   Noue regering-nywerheid-samewerking, 'n sterk werksetiek, gevorderde
   tegnologie en 'n relatief klein verdedigingsbegroting het onder andere
   Japan gehelp om die tweede grootste ekonomie ter wêreld te word,^[51]
   na die VSA, teen ongeveer US$4,5 triljoen in terme van nominale Bruto
   Binnelandse Produk^[51] en derde na die VSA en die Volksrepubliek van
   Sjina in terme van koopkragpariteit.^[52]

   Bankwese, versekering, eiendom, kleinhandel, vervoer en
   telekommunikasie is almal belangrike sektore. Japan het 'n reuse
   industriële vermoeë en is die tuiste van sommige van die wêreld se
   grootste, leidende en mees tegnologies gevorderde vervaardigers van
   motorvoertuie, elektroniese toerusting, werktuigmasjinerie, staal en
   nie-ystermetale, skepe, chemikalieë, tekstiele en verwerkte
   voedsel.^[53] Konstruksie is reeds lank een van Japan se grootste
   industrieë, aangehelp deur multi-biljoen dollar regeringskontrakte in
   die siviele sektor. Onderskeidende eienskappe van die Japanse ekonomie
   het tradisioneel samewerking tussen vervaardigers, verskaffers,
   verspreiders en banke in hegte groepe genaamd keiretsu en die waarborg
   van lewenslange indiensneming in groot maatskappye ingesluit.^[54] Meer
   onlangs het Japannese maatskappye begin om van die norme te laat vaar
   in 'n poging om winsgewendheid te verbeter.^[55]
   Binnekant van die Kansai lughawe wat op 'n kunsmatige eiland in Osaka
   Baai gebou is.
   Binnekant van die Kansai lughawe wat op 'n kunsmatige eiland in Osaka
   Baai gebou is.

   Japan huisves ook sommige van die die wêreld se grootste finansiële
   dienste maatskappye, sakegroepe en banke soos Sony, Sumitomo,
   Mitsubishi en Toyota. Dit beskik ook oor die wêreld se grootste bank,
   volgens bates, die Japan Posbank (US$3.2 triljoen)^[56] en ander soos
   Mitsubishi UFJ Finansiële Groep (US$1,2 triljoen^[57]), Mizuho
   Finansiële Groep (US$1,4 triljoen^[58]) en Sumitomo Mitsui Finansiële
   Groep (US$1,3 triljoen^[59]). Die Tokio Effektebeurs met 'n
   marketkapitalisering van meer as 549,7 triljoen Jen teen Desember 2006
   is die tweede grootste ter wêreld.^[60]

   Die algehele reële ekonomiese groei van die 1960's tot die 1980's staan
   bekend as 'n "wonderwerk": gemiddeld 10% in die 1960's, 5% in die
   1970's en 4% in die 1980's.^[61] Groei het dramaties afgeneem in die
   1990's, hoofsaaklik as gevolg van die nagevolge van oorinvestering in
   die laat 1980's en binnelandse beleid wat daarop gemik was om die
   spekulatiewe oordadigheid van die eiendoms- en effektemarkte in toom te
   hou. Regeringspogings om ekonomiese groei te laat herleef was nie juis
   suksesvol nie en is verder belemmer deur die verlangsaming van die
   globale ekonomie van 2000 tot 2001.^[53] Die ekonomie het na 2005
   tekens van herstel vertoon met BBP vir daardie jaar wat op 2,8% gestaan
   het.^[62]
   Met markkapitalisering van meer as US$4 triljoen, is die Tokio
   Effektebeurs die tweede grootste in die wêreld.
   Met markkapitalisering van meer as US$4 triljoen, is die Tokio
   Effektebeurs die tweede grootste in die wêreld.

   Omdat slegs 15% van Japan se grondgebied vir verbouing geskik is,^[63]
   word 'n stelsel van terraslandbou gebruik om klein gebiede optimaal te
   benut. Dit het gelei tot een van die wêreld se hoogste gewasopbrengste
   per oppervlakeenheid. Japan se klein landbousektor is ook swaar
   gesubsidieer en beskerm. Japan moet ongeveer 50%^[64] van sy
   graanbehoeftes en ander voergewasse behalwe rys uit invoere bevredig en
   die land is van invoere afhanklik vir meeste van sy vleis verskaffing.
   In vissery is Japan tweede ter wêreld na die Volksrepubliek van Sjina
   in tonnemaat en vir wat gevang word. Japan handhaaf een van die wêreld
   se grootste vissersvlote en dra byna 15% van die globale vangs by.^[53]
   Japan steun op ander lande vir byna al sy olie en kos.

   Japan se vervoerstelsel is hoogs ontwikkel. Teen 2004 het die land oor
   1 177 278 km geteerde paaie, 173 lughawens, en 23 577 km spoorlyne
   beskik.^[53] Lugverkeer word hoofsaaklik deur All Nippon Airways (ANA)
   en Japan Airlines (JAL) bedryf. Spoorweë word onder andere deur Japan
   Railways Group bedryf. Daar is uitgebreide internasionale vlugte uit
   talle stede van en na Japan. Die Shinkansen (新幹線) sneltrein is 'n
   simbool van Japan se tegnologiese vooruitstrewenheid. Die aanvanklike
   Tōkaidō Shinkansen, wat teen 210 km/h geloop het, is in 1964 in gebruik
   gestel. Vandag verbind die netwerk met 'n totale lengte van 2 459 km
   meeste groot stede op die Honsjoe en Kyūshū-eilande teen werksnelhede
   van 300 km/h. Toetslopies is al teen 443 km/h op gewone spore uitgevoer
   (1996) en in 2003 is 'n landspoedrekord van 581 km/h met 'n magnetiese
   sweeftrein opgestel.

   Japan se hoofuitvoervennote is die VSA 22,8%, die Volksrepubliek van
   Sjina 14,3%, Suid-Korea 7,8%, Taiwan 6,8% en Hong Kong 5,6% (vir 2006).
   Japan se hoofuitvoere is vervoertoerusting, motorvoertuie, elektronika,
   electriese masjinerie en chemikalië.^[53] Met weinig natuurlike
   hulpbronne om ekonomiese ontwikkeling te onderhou steun Japan op ander
   lande vir meeste van sy grondstowwe; die land voer dus 'n
   verskeidenheid goedere in. Die land se hoof-invoervennote is die
   Volksrepubliek van Sjina 20,5%, die VSA 12,0%, Saoedi-Arabië 6,4%, VAE
   5,5%, Australië 4,8%, Suid-Korea 4,7% en Indonesië 4,2% (vir 2006).
   Japan se hoof invoere is masjinerie en toerusting, brandstof, voedsel
   (veral beesvleis), chemikalieë, tekstiele en ander grondstowwe vir sy
   industrieë. Japan se algehele grootste handelsvennote is die
   Volksrepubliek van Sjina en die VSA.^[65]

[wysig] Wetenskap en tegnologie

   Nuusvrystelling van die mees onlangse ASIMO-model.
   Nuusvrystelling van die mees onlangse ASIMO-model.

   Japan is een van die voorste lande in wetenskaplike navorsing, veral in
   tegnologie, masjinerie en mediese navorsing. Byna 700 000 navorsers
   deel 'n navorsings- en ontwikkelingsbegroting van VSA$130 biljoen, die
   derde grootste ter wêreld.^[66] Van Japan se vernaamste tegnologiese
   bydraes word aangetref in elektronika, motorvoertuie, masjinerie,
   industriële robotika, optika, chemikalië, halfgeleiers en metale. Japan
   lei die wêreld se vervaardiging en gebruik van robotika en beskik oor
   meer as die helfte (402 200 van 742 500) van die wêreld se industriële
   robotte wat vir vervaardiging gebruik word.^[67] Van die robotte wat in
   die land ontwikkel is sluit in QRIO, ASIMO en Aibo. Japan is ook die
   wêreld se grootste vervaardiger van motorvoertuie^[68] en die tuiste
   van ses van die wêreld se vyftien grootste motorvervaardigers en sewe
   van die wêreld se twintig grootste halfgeleier-verkopers.

   Japan het planne in ruimteverkenning, insluitend die bou van 'n
   maanbasis teen 2030.^[69] Die Japan Aerospace Exploration Agency (JAXA)
   voer ruimte- en plantêre navorsing, lugvaartnavorsing, en ontwikkeling
   van vuurpyle en satelliete uit. Japan is 'n deelnemer aan die
   Internasionale Ruimtestasie en die Japannese Eksperimentmodule (Kibo)
   sal na beplanning in 2008 tot die Stasie toegevoeg word as deel van die
   Ruimtependeltuig-vlugte.^[70]

[wysig] Demografie

   'n Uitsig oor die Shibuya-kruising, 'n voorbeeld van Tokio se baie keer
   besige strate.
   'n Uitsig oor die Shibuya-kruising, 'n voorbeeld van Tokio se baie keer
   besige strate.
   Sjinto torii by Fushimi Inari-taisha, Kioto.
   Sjinto torii by Fushimi Inari-taisha, Kioto.

   Japan se bevolking word op ongeveer 127,4 miljoen geskat.^[71] Die
   Japannese samelewing is taalkundig en kultureel grootliks homogeen met
   slegs klein bevolkings buitelandse werkers, Zainichi Koreane, Zainichi
   Sjinese, Filippyne, Japannese Brasiliane en ander. Die mees dominante
   etniese groep is die Yamato; die hoof minderheidsgroepe sluit die
   inheemse Ainu en Ryūkyūane, sowel as sosiale minderheidsgroepe soos die
   burakumin.

   Japan het een van die hoogste lewensverwagtingkoerse ter wêreld teen
   81,25 jaar (soos in 2006).^[72] Die Japannese bevolking verouder egter
   spoedig, die gevolg van 'n naoorlogse geboortegolf gevolg deur 'n
   daling in geboortes in die latere gedeelte van die 20ste eeu. Teen 2004
   was ongeveer 19,5% van die bevolking oor 65 jaar oud.^[73]

   Die verandering in demografiese struktuur het 'n aantal maatskaplike
   probleme veroorsaak, veral 'n potensiële krimping van die arbeidsmag en
   stygings in die koste van maatskaplike veiligheidsvoordele, soos die
   openbare pensioenplan. Baie van die Japannese jeug verkies ook al hoe
   meer om nie te trou nie of gesinne te hê nie.^[74] Japan se bevolking
   sal na verwagting teen 2050 tot 100 miljoen daal en tot 64 miljoen teen
   2100.^[73] Demograwe en regeringsbeplanners is tans in hewige debatte
   gewikkel oor hoe om met die probleem saam te leef.^[74] Immigrasie en
   geboorteaansporings word soms voorgestel as 'n oplossing om jonger
   werkers te verskaf om die land se verouderende bevolking te
   ondersteun.^[75] Immigrasie is egter nie 'n gewilde oplossing nie.^[76]

   Die hoogste skattings vir die aantal Boeddhiste en Sjintoïste in Japan
   is 84-96%, wat 'n groot aantal volgelinge in 'n sinkretisme van beide
   gelowe verteenwoordig.^[2]^[77] Sommige skattings meen egter dat slegs
   30 persent van die bevolking hulleself identifiseer as deel van 'n
   godsdiens.^[78] Taoïsme en Confucianisme uit Sjina het Japannese geloof
   en mitologie beduidend beïnvloed. Godsdiens in Japan neig om sinkreties
   van aard te wees en dit lei tot 'n verskeidenheid van gebruike soos
   ouers en kinders wat Sjinto rituele beoefen, studente war voor eksamens
   bid en paartjies wat huwelike in Christelike kerke hou en begrafnisse
   by Boeddhiste tempels hou. 'n Klein minderheid Japannese (0,7%) beskou
   hulleself as Christene.^[71] Verder het daar sedert die middel van die
   19de eeu talle sektes (Shinshūkyō) in Japan ontstaan soos Tenrikyo en
   Aum Shinrikyo/Aleph.

   Ongeveer 99% van die bevolking praat Japannees as hulle eerste
   taal.^[71] Dit is 'n agglutinatiewe taal wat onderskei word deur 'n
   stelsel van beleefdheidsvorme wat die hiërargiese aard van die
   Japannese samelewing weerspieël, met werkwoordvorme en besondere
   woordeskat wat die relatiewe status van die spreker en luisteraar
   weerspieël. Japannees het groot dele van sy woordeskat uit Sjinees
   geleen of afgelei. Sedert die Tweede Wêreldoorlog is baie woorde ook
   uit Engels opgeneem. Die Japannese skryfstelsel gebruik kanji (Sjinese
   karakters) en twee versamelings kana (lettergreepskrifte) gegrond op
   vereenvoudigde Sjinese karakters, sowel as die Latynse alfabet en
   Arabiese syfers. Die Ryūkyūan tale, wat ook deel vorm van die
   Japonniese taalfamilie waartoe Japannees behoort, word in Okinawa
   gepraat, maar min kinders leer vandag hierdie tale.^[79] Die Ainu taal
   staan op die randjie van uitsterwing met slegs 'n paar ou eerste taal
   sperekers wat in Hokkaidō oorbly.^[80] Meeste openbare en privaatskole
   vereis dat leerlinge kursusse in beide Japannees en Engels neem.^[81]

[wysig] Onderwys en gesondheid

   Yasuda Ouditorium, Tokio Universiteit
   Yasuda Ouditorium, Tokio Universiteit

   Primêre, sekondêre skole en universiteite is in Japan ingevoer in 1872
   as 'n gevolg van die Meiji Restorasie.^[82] Sedert 1947 bestaan
   verpligte onderwys in Japan uit basisskool en middelskool, wat nege
   jaar duur (van die ouderdom van 6 tot 15). Byna al die kinders sit
   hulle onderwys voort by 'n drie-jaar hoërskool, ongeveer 75,9% van die
   skoolverlaters woon universiteit, junior kollege, vakskool, of ander
   vorme van tersiêre onderwys by.^[83] Japan se onderwys is uiters
   mededingend,^[84] veral vir toelating tot hoëronderwysinrigtings. Die
   twee mees hoogsaangeskrewe universiteite in Japan is die Universiteit
   van Tokio en Kioto Universiteit.^[85] Die Program vir Internasionale
   Studentebeoordeling, wat deur OESO gekoördineer word, plaas Japannese
   kennis en vermoëns van 15-jariges as die 6de beste ter wêreld.^[86]

   In Japan word gesondheidsdienste deur die nasionale regering en
   plaaslike owerhede verskaf deur 'n universele gesondheidssorg- en
   versekeringstelsel wat relatiewe gelyke toegang bied, met tariewe wat
   deur 'n regeringskomitee bepaal word. Inwoners sonder versekering deur
   hulle werkgewers kan aan die nasionale gesondheidsversekeringprogram
   deelneem wat deur plaaslike owerhede geadministreer word. Sedert 1973
   word alle bejaardes deur regeringsgeborgde versekering gedek.^[87]
   Pasiënte mag van die geneeskundige of gesondheidsfasiliteit van hulle
   keuse gebruik maak.^[88]

[wysig] Kuns en kultuur

   Die Groot Golf by Kanagawa (1832), 'n ukiyo-e uit 36 Aansigte van Berg
   Foedji deur Hokusai.
   Die Groot Golf by Kanagawa (1832), 'n ukiyo-e uit 36 Aansigte van Berg
   Foedji deur Hokusai.

   Japannese kultuur het oor baie jare ontwikkel, van die land se
   oorspronklike Jōmon-kultuur tot sy huidige kultuur, wat invloede uit
   Asië, Europa en Noord-Amerika kombineer. Histories is Japan gekenmerk
   deur skielike invoering van vreemde idees gevolg deur lang tydperke van
   minimale kontak met die buitewêreld. In die proses het die Japannese
   die vermoeë ontwikkel om elemente van buitelandse kulture te absorbeer,
   na te volg en uiteindelik elemente van die vreemde kultuur te
   assimileer en deel te maak van die eiesoortige inheemse Japannese
   kultuur.

   Tradisionele Japannese kuns sluit in kunsvlyt (ikebana, origami,
   ukiyo-e, poppe, lakwerk, pottebakkery), opvoerings (bunraku, dans,
   kabuki, noh, rakugo), tradisies (spele, teeseremonie, budō,
   argitektuur, tuinbou, swaarde) en kookkuns. Die versmelting van
   tradisionele houtblokdrukwerk en westerse kuns het gelei tot die skep
   van manga, 'n tipies Japannese strokiesverhaalformaat wat nou ook buite
   Japan gewildheid verwerf het.^[89] Animasie vir televisie en film wat
   deur Manga beïnvloed is, word anime genoem. Japannese
   videospeletjietoestelle het sedert die 1980 opgang gemaak.^[90]
   'n Tradisionele Japannese teehuis.
   'n Tradisionele Japannese teehuis.

   Japannese musiek is eklekties met instrumente, skale en style wat van
   buurlande geleen is. Baie instrumente, soos die koto, is in die 9de en
   10de eeue ingevoer. Die gepaardgaande, verhalende Noh-drama dateer uit
   die 14de eeu en die gewilde volksmusiek, met die ghitaaragtige
   shamisen, uit die 16de eeu.^[91] Westerse musiek, wat in die laat 19de
   eeu ingevoer is, vorm nou 'n integrale deel van die kultuur. Naoorlogse
   Japan is hewig deur Amerikaanse en Europese moderne musiek beïnvloed,
   wat gelei het tot die ontwikkeling van 'n popmusiek vorm wat as J-Pop
   bekend staan.^[92] Karaoke is die kulturele aktiwiteit wat die meeste
   beoefen word.^[93]

   Die vroegste Japannese letterkundige werke sluit in twee historiese
   boeke, die Kojiki en die Nihon Shoki en die 8ste eeuse digbundel,
   Man'yōshū, wat almal in Sjinese karakters geskryf is.^[94] In die vroeë
   jare van die Heian-tydperk het die kana transkripsiestelsel, Hiragana
   en Katakana, ontwikkel. Die verhaal van die bamboessnyer word as die
   oudste Japannese verhaal beskou.^[95] 'n Mededeling van Heian-hoflewe
   word deur Makura no Sōshi ("kussingboek") weergegee en is deur Sei
   Shōnagon geskryf, terwyl Die Verhaal van Genji deur Murasaki Shikibu
   baie keer as die wêreld se eerste roman beskryf word. Tydens die
   Edo-tydperk het letterkunde deel geword van die chōnin, die gewone
   mense, se lewe en is dit nie meer beperk tot die samoerai-aristokrasie
   nie. Yomihon het byvoorbeeld gewild geword en dui op die diepgaande
   verandering in leser- en outeurskap.^[95] In die Meiji-tydperk het
   tradisionele letterkundige vorms begin taan soos wat Japannese
   letterkunde Westerse invloede opgeneem het. Natsume Sōseki en Mori Ogai
   was die eerste "moderne" romanskrywers van Japan, gevolg deur Akutagawa
   Ryūnosuke, Tanizaki Jun'ichirō, Kawabata Yasunari, Mishima Yukio en
   meer onlangs, Murakami Haruki. Japan het twee Nobelprysbekroonde
   outeurs — Kawabata Yasunari (1968) en Oe Kenzaburo (1994).^[95]
   Anime karakter genaamd "Mahuri".
   Anime karakter genaamd "Mahuri".

   Japannese beeldende kuns dek 'n wye verskeidenheid style en media
   insluitend pottebakkery, beeldhou in hout en brons, inkverf op sy en
   papier en talle ander tipes kunswerke. Skilder is die gewildste vorm
   van kunsinigge uitdrukking in Japan. Die Japannese het tot met die
   aanbreek van die moderne era met 'n borsel geskryf eerder as 'n pen wat
   waarskynlik bygedra het tot die waardering van skilder en
   skildertegniek. Met die opkoms van populêre kultuur in die Edo-tydperk
   het die ukiyo-e houtdruk style ontwikkel. Beeldhou word meestal met
   godsdiens geassosieer en is aan die taan met die verminderde klem op
   tradisionele Boeddhisme. Japannese keramiekware word as van die
   gevorderdste ter wêreld beskou. In argitektuur word Japannese voorkeur
   vir natuurlike materiale en 'n interaksie tussen buite- en binneruimtes
   duidelik uitgedruk. Japannese moderne kuns neem talle vorms aan en druk
   net soveel idees soos moderne kuns in die algemeen uit. Dit wissel van
   advertensie, anime, videospeletjies en die meer tradisionele
   argitektuur, beeldhou, skilder en skets. Een van Japan se mees bekende
   eietydse Japannese kunstenaars is Takashi Murakami wat werke skep
   waarvan die styl deur anime geïnspireer is en wat as "superflat"
   beskryf word.

   Die geskiedenis van Japannese film strek meer as 'n honderd jaar terug
   en het begin met die stilprente Bake Jizo ("Jizo die Spook") en Shinin
   no sosei ("Heropstanding van 'n Lyk"), beide uit 1898.^[96]. In Japan
   is stilprente tot laat in die 1930's gemaak. In die aanloop tot die
   Tweede Wêreldoorlog het vermeerderde sensorskap tot veroordeling van
   linksleunende films regisseurs soos Daisuke Ito gelei. Een van Japan se
   bekendste regisseurs, Akira Kurosawa, het sy eerste film, Sugata
   Sanshiro, in 1943 gemaak. Na die oorlog het die westerse besetting van
   Japan daartoe gelei dat Japan vir 'n dekade lank blootgestel is aan
   Amerikaanse animasie wat tydens die oorlog verban is. Die bloeitydperk
   van Japannese film is in die 1950's bereik met films soos Kurosawa se
   Rashomon en Sewe Samoerai en Yasujiro Ozu se Tokio Storie, wat as onder
   die beste films ooit gereken word.^[97] Meer onlangs het Shohei Imamura
   die Palme d'Or (ook soms verwys na as die "goue palm") vir 'n tweede
   keer gewen vir sy en die Iranese Abbas Kiarostami regisseur se The Eel
   (1997). Hayao Miyazaki se Porco Rosso (1992) en Prinses Mononoke het
   (1997) nuwe rekords by die loket gestel wat slegs deur die Amerikaanse
   Titanic geklop is. Nuwe anime regiseurs het ook in die 1990's op die
   toneel verskyn met Hideaki Anno se Neon Genesis Evangelion, wat
   algemeen as een van die mees invloedryke anime van alle tye beskou
   word. In die 21ste eeu het Battle Royale kultusstatus Japan en in
   Brittanje verwerf en Hayao Miyazaki se Spirited Away (2001) Japannese
   loketrekords gebreek en 'n Oscar vir beste geanimeerde film gewen.

[wysig] Sport en ontspanning

   Soemo, 'n tradisionele Japannese sport.
   Soemo, 'n tradisionele Japannese sport.

   Tradisioneel word soemo as Japan se nasionale sport beskou en dit is
   een van die gewildste toeskouersportsoorte in Japan.^[98] Vegkuns soos
   judo, karate en kendō word ook wydverspreid beoefen en deur toeskouers
   geniet. Na die Meiji-restorasie is talle Westerse sportsoorte na Japan
   ingevoer en het dit deur die onderwysstelsel versprei.^[99]

   Die Bofballiga is in 1936 gestig.^[100] Vandag is dit een van die
   gewildste sportsoorte in Japan. Sedert die vestiging van die Japan
   Professionele Voetballiga in 1992 het sokker ook 'n beduidende gevolg
   verkry.^[101] Japan was 'n gasheer vir die Intercontinental Cup van
   1981 tot 2004 en het die 2002 FIFA Sokker Wêreldbeker saam met
   Suid-Korea aangebied. Japan se sokkerspan is een van die mees
   suksesvolle spanne in Asië en het die Asiatiese Beker reeds drie keer
   gewen.

   Japan se nasionale rugbyspan is tradisioneel die sterkste rugbyspan in
   Asië, maar het oor die jare gemengde resultate teen nie-Asiatiese
   spanne gehad. Rugby word deur die Japan Rugbyvoetbalunie (wat in 1926
   gestig is) geadministreer. Die span neem jaarliks deel aan die
   Pasifiese Nasiesbeker teen Australië A, Fidji, die Junior All Blacks,
   Samoa en Tonga. Die span het ook aan elke Rugby Wêreldbeker deelgeneem
   maar hulle het tot dusver nog net een wedstryd in die toernooi gewen;
   teen Zimbabwe in 1991.

   Golf is ook gewild in Japan,^[102] en so ook motorresies, die Super GT
   sportmotorreeks en Formule Nippon.^[103]

[wysig] Eksterne skakels

[wysig] Amptelik

     * Amptelike werf van die Japanese Ministerie van Buitelandse sake -
       Gedetaileerde dokumente oor Japan se buitelandse beleid,
       opvoedingsprogramme, kultuur en lewe
     * Amptelike werf van die eerste minister
     * Amptelike werf van die Huis van Raadslede
     * Amptelike werf van die Huis van Verteenwoordigers
     * Amptelike werf van die Japanese Hooggeregshof
     * Amptelike werf van die Koninklike familie

[wysig] Ander

     * Hanami Web -Japan (in Engels)
     * The Foreigner - Japan - Web-tydskrif oor Japan in Engels
     * CIA World Factbook -- Japan
     * Kyodo Japan News Wire Service
     * AJR Newslink - Databasis van Engelse koerante in Japan
     * The Japan FAQ: Know Before You Go
     * Business Week - Japan: The System That Soured
     * Japan Zone - Japan toergids, Japanese populêre kultuur, geskiedenis
       en Japanese etiket
     * Open Directory Project - Gids van Japan
     * lookjapan.com -- Web-tydskrif oor Japan
     * japaneselifestyle.com.au -- Web-bron vir Japanese kultuur en kimono
     * Price Check Tokyo - 'n Nie-amptelike pryslys van alledaagse items
       in Tokio
     * Japan SAQ (Seldom Asked Questions)
     * J-Pop.com 'n Web-poort na Japanese pop culture
     * Link of Links on Japan Trivia (veeltalig)
     * Lequios Radio 'n Web-radio na Japanese Okinawan Music

[wysig] Verwysings

    1. ^ "Nihon Rettō." Daijirin / Yahoo Japan dictionary. URL besoek op
       2007-05-07.
    2. ^ ^2,0 ^2,1 ^2,2 "World Factbook; Japan." CIA: 2007-03-15. URL
       besoek op 2007-03-27.
    3. ^ Habu Jinko, "Ancient Jomon of Japan", Cambridge Press,
       2004.[1][2]
    4. ^ "The Yayoi period (c.250 BC – c.AD 250)." Encyclopædia
       Britannica: 2006. URL besoek op 2006-12-28.
    5. ^ Jared Diamond (June 1998). "Japanese Roots". Discover Magazine
       Vol. 19 No. 6.
    6. ^ "Pottery." MSN Encarta. URL besoek op 2006-12-28.
    7. ^ De Bary, William Theodore (2005). Sources of Japanese Tradition.
       Columbia University Press, 1304. ISBN 023112984X. Besoek op
       2007-01-29.
    8. ^ Minnesota State University, Timeline of Japanese History, Asuka
       Period, Besoek op 3 Februarie 2008
    9. ^ (1993) Delmer M. Brown (ed.): The Cambridge History of Japan.
       Cambridge University Press, 140–149.
   10. ^ William Gerald Beasley (1999). The Japanese Experience: A Short
       History of Japan. University of California Press, 42. ISBN
       0520225600. Besoek op 2007-03-27.
   11. ^ Conrad Totman (2002). A History of Japan. Blackwell, 64–79. ISBN
       978-1405123594.
   12. ^ Conrad Totman (2002). A History of Japan. Blackwell, 79–87. ISBN
       978-1405123594.
   13. ^ Conrad Totman (2002). A History of Japan. Blackwell, 122–123.
       ISBN 978-1405123594.
   14. ^ George Sansom (1961). A History of Japan: 1334–1615. Stanford,
       42. ISBN 0-8047-0525-9.
   15. ^ George Sansom (1961). A History of Japan: 1334–1615. Stanford,
       217. ISBN 0-8047-0525-9.
   16. ^ Stephen Turnbull (2002). Samurai Invasion: Japan's Korean War.
       Cassel, 227. ISBN 978-0304359486.
   17. ^ Hooker, Richard (1999-07-14). "Japan Glossary; Kokugaku."
       Washington State University. URL besoek op 2006-12-28.
   18. ^ Jesse Arnold. "Japan: The Making of a World Superpower (Imperial
       Japan)." vt.edu/users/jearnol2. URL besoek op 2007-03-27.
   19. ^ Kelley L. Ross. "The Pearl Harbor Strike Force." friesian.com.
       URL besoek op 2007-03-27.
   20. ^ Roland H. Worth, Jr. (1995). No Choice But War: the United States
       Embargo Against Japan and the Eruption of War in the Pacific.
       McFarland. ISBN 0-7864-0141-9.
   21. ^ "Japanese Instrument of Surrender." educationworld.net. URL
       besoek op 2006-12-28.
   22. ^ "The Nanking Atrocities: The Postwar Judgment." University of
       Missouri-Columbia. URL besoek op 2007-03-27.
   23. ^ Joseph Coleman (2006-03-06). "'52 coup plot bid to rearm Japan:
       CIA." The Japan Times. URL besoek op 2007-04-03.
   24. ^ "Japan scraps zero interest rates." BBC News Online: 2006-07-14.
       URL besoek op 2006-12-28.
   25. ^ ^25,0 ^25,1 ^25,2 "The Constitution of Japan." House of
       Councillors of the National Diet of Japan: 1946-11-03. URL besoek
       op 2007-03-10.
   26. ^ "A History of the Liberal Democratic Party." Liberal Democratic
       Party of Japan. URL besoek op 2007-03-27.
   27. ^ "Prime Minister of Japan and his Cabinet." Office of the Prime
       Minister of Japan. URL besoek op 2007-03-27.
   28. ^ ^28,0 ^28,1 ""Japanese Civil Code"." Encyclopædia Britannica:
       2006. URL besoek op 2006-12-28.
   29. ^ "The Japanese Judicial System." Office of the Prime Minister of
       Japan. URL besoek op 2007-03-27.
   30. ^ ^30,0 ^30,1 Prime Minister of Japan and his Cabinet, Basic
       Strategies for Japan's Foreign Policy in the 21st Century New Era,
       New Vision, New Diplomacy, Besoek op 22 Januarie 2008
   31. ^ Michael Green. "Japan Is Back: Why Tokyo's New Assertiveness Is
       Good for Washington." Real Clear Politics. URL besoek op
       2007-03-28.
   32. ^ "UK backs Japan for UNSC bid." Cenral Chronicle. URL besoek op
       2007-03-28.
   33. ^ Sjabloon:PDFlink Organisation for Economic Co-operation and
       Development (2005-04-11). Retrieved on 2006-12-28.
   34. ^ ^34,0 ^34,1 "Tokyo says it will bring troops home from Iraq."
       International Herald Tribune: 2006-06-20. URL besoek op 2007-03-28.
   35. ^ "Japan approves constitution steps." BBC News. URL besoek op
       2007-05-15.
   36. ^ Mabuchi, Masaru (May 2001). "Municipal Amalgamation in Japan
       (PDF)." World Bank. URL besoek op 2006-12-28.
   37. ^ "Japan—City Population." citypopulation.de. URL besoek op
       2007-02-01.
   38. ^ ""Japan"." Microsoft® Encarta® Online Encyclopedia: 2006. URL
       besoek op 2006-12-28.
   39. ^ "Japan Information—Page 1." WorldInfoZone.com. URL besoek op
       2006-12-28.
   40. ^ "World Population Prospects." UN Department of Economic and
       Social Affairs. URL besoek op 2007-03-27.
   41. ^ "Tectonics and Volcanoes of Japan." Oregon State University. URL
       besoek op 2007-03-27.
   42. ^ "Attractions: Hot Springs." JNTO. URL besoek op 2007-04-01.
   43. ^ ^43,0 ^43,1 "Essential Info: Climate." JNTO. URL besoek op
       2007-04-01.
   44. ^ "Gifu Prefecture sees highest temperature ever recorded in Japan
       - 40.9." Japan News Review Society: 2007-08-16. URL besoek op
       2007-08-16.
   45. ^ "Flora and Fauna: Diversity and regional uniqueness." Embassy of
       Japan in the USA. URL besoek op 2007-04-01.
   46. ^ Automaker Rankings 2007: The Environmental Performance of Car
       Companies, Union of Concerned Scientists, 10/15/07.
   47. ^ Totman, Conrad. "Tokugawa Peasants: Win, Lose, or Draw?"
       Monumenta Nipponica 41:4 (Winter 1986), pp457-476.
   48. ^ Lost Japan: ISBN 0-86442-370-5; Dogs & Demons: ISBN 0141010002
   49. ^ "Unprecedented Summit in Japan Aims to Tackle Overfishing of
       Dwindling Tuna Stock", Associated Press, 2007-01-24. URL besoek op
       2008-01-14.
   50. ^ 2005 Environmental Sustainability Index Benchmarking National
       Environmental Stewardship, Yale Center for Environmental Law and
       Policy, Yale University en Center for International Earth Science
       Information Network, Columbia University, 2005.
   51. ^ ^51,0 ^51,1 "World Economic Outlook Database; country
       comparisons." IMF: 2006-09-01. URL besoek op 2007-03-14.
   52. ^ "NationMaster; Economy Statistics." NationMaster. URL besoek op
       2007-03-26.
   53. ^ ^53,0 ^53,1 ^53,2 ^53,3 ^53,4 "World Factbook; Japan—Economy."
       CIA: 2006-12-19. URL besoek op 2006-12-28.
   54. ^ "Japan's Economy: Free at last." The Economist: 2006-07-20. URL
       besoek op 2007-03-29.
   55. ^ "Why Germany's economy will outshine Japan." MoneyWeek:
       2007-02-28. URL besoek op 2007-03-28.
   56. ^ Corporate Profile, Japan Post Bank Co., Ltd.
   57. ^ Company Overview, Mitsubishi UFJ Financial Group, Inc.
   58. ^ Company Information, Mizuho Financial Group.
   59. ^ Company Profile, Sumitomo Mitsui Financial Group.
   60. ^ Market data. New York Stock Exchange (2006-01-31). Retrieved on
       2007-08-11.
   61. ^ "Japan: Patterns of Development." country-data.com: January 1994.
       URL besoek op 2006-12-28.
   62. ^ Masake, Hisane. A farewell to zero. Asia Times Online
       (2006-03-02). Retrieved on 2006-12-28.
   63. ^ Kingshuk Roy. Sjabloon:PDFlink. College of Bioresource Sciences,
       Nihon University (2006). Retrieved on 2007-02-21.
   64. ^ "Japan: Country Information." Strategis. URL besoek op
       2007-04-01.
   65. ^ Blustein, Paul. "China Passes U.S. In Trade With Japan: 2004
       Figures Show Asian Giant's Muscle". The Washington Post
       (2005-01-27). Afgelaai op 2006-12-28.
   66. ^ McDonald, Joe. "China to spend $136 billion on R&D." BusinessWeek
       (2006-12-04).
   67. ^ The Boom in Robot Investment Continues—900,000 Industrial Robots
       by 2003. and United Nations Economic Commission for Europe, Press
       release 2000-10-17. Afgelaai op 2006-12-28.
   68. ^ "World Motor Vehicle Production by Country." oica.net: 2006. URL
       besoek op 2007-07-30.
   69. ^ "Japan Plans Moon Base by 2030." MoonDaily: 2006-08-03. URL
       besoek op 2007-03-27.
   70. ^ "Japan Aerospace Exploration Agency Homepage." Japan Aerospace
       Exploration Agency: 2006-08-03. URL besoek op 2007-03-28.
   71. ^ ^71,0 ^71,1 ^71,2 "World Factbook; Japan—People." CIA:
       2006-12-19. URL besoek op 2007-01-05.
   72. ^ "The World Factbook: Rank order—Life expectancy at birth." CIA:
       2006-12-19. URL besoek op 2006-12-28.
   73. ^ ^73,0 ^73,1 "Statistical Handbook of Japan: Chapter
       2—Population." Japan Ministry of Internal Affairs and
       Communications. URL besoek op 2006-12-28.
   74. ^ ^74,0 ^74,1 Ogawa, Naohiro."Demographic Trends and Their
       Implications for Japan's Future" The Ministry of Foreign Affairs of
       Japan. Transcript of speech delivered on (7 March, 1997). Retrieved
       on 14 May 2006.
   75. ^ Hidenori Sakanaka (2005-10-05). "Japan Immigration Policy
       Institute: Director's message." Japan Immigration Policy Institute.
       URL besoek op 2007-01-05.
   76. ^ French, Howard."Insular Japan Needs, but Resists, Immigration".
       "The New York Times" (2003-07-24). Retrieved on 2007-02-21.
   77. ^ Bureau of Democracy, Human Rights, and Labor (2006-09-15).
       "International Religious Freedom Report 2006." U.S. Department of
       State. URL besoek op 2007-12-04.
   78. ^ Kisala, Robert (2005). in Robert Wargo: The Logic Of Nothingness:
       A Study of Nishida Kitarō. University of Hawaii Press, 3-4. ISBN
       0824822846.
   79. ^ 言語学大辞典セレクション：日本列島の言語 (Selection from the Encyclopædia of
       Linguistics: The Languages of the Japanese Archipelago). "琉球列島の言語"
       (The Languages of the Ryukyu Islands). 三省堂 1997
   80. ^ "15 families keep ancient language alive in Japan." UN. URL
       besoek op 2007-03-27.
   81. ^ Lucien Ellington (2005-09-01). "Japan Digest: Japanese
       Education." Indiana University. URL besoek op 2006-04-27.
   82. ^ Lucien Ellington (2003-12-01). "Beyond the Rhetoric: Essential
       Questions About Japanese Education." Foreign Policy Research
       Institute. URL besoek op 2007-04-01.
   83. ^ "School Education." (PDF) MEXT. URL besoek op 2007-03-10.
   84. ^ Kate Rossmanith (2007-02-05). "Rethinking Japanese education."
       The University of Sydney. URL besoek op 2007-04-01.
   85. ^ "The Times Higher Education Supplement World University
       Rankings." (PDF) TSL Education Ltd.: 2005-10-28. URL besoek op
       2007-03-27.
   86. ^ OECD’s PISA survey shows some countries making significant gains
       in learning outcomes, OECD, 04/12/2007. Range of rank on the PISA
       2006 science scale
   87. ^ Victor Rodwin. "Health Care in Japan." New York University. URL
       besoek op 2007-03-10.
   88. ^ "Health Insurance: General Characteristics." National Institute
       of Population and Social Security Research. URL besoek op
       2007-03-28.
   89. ^ "A History of Manga." NMP International. URL besoek op
       2007-03-27.
   90. ^ Leonard Herman, Jer Horwitz, Steve Kent, and Skyler Miller. "The
       History of Video Games." Gamespot. URL besoek op 2007-04-01.
   91. ^ Japanese Culture, The Concise Columbia Encyclopedia, 1983
       edition, © Columbia University Press ISBN 0-380-63396-5
   92. ^ "J-Pop History." The Observer. URL besoek op 2007-04-01.
   93. ^ Kelly, Bill. (1998). "Japan's Empty Orchestras: Echoes of
       Japanese culture in the performance of karaoke", The Worlds of
       Japanese Popular Culture: Gender, Shifting Boundaries and Global
       Cultures, bl. 76. Cambridge University Press.
   94. ^ "Asian Studies Conference, Japan (2000)." Meiji Gakuin
       University. URL besoek op 2007-04-01.
   95. ^ ^95,0 ^95,1 ^95,2 "Windows on Asia—Literature : Antiquity to
       Middle Ages: Recent Past." Michigan State University, Office of
       International Studies and Programs. URL besoek op 2006-12-28.
   96. ^ Seek Japan | J-Horror: An Alternative Guide
   97. ^ BFI | Sight & Sound | Top Ten Poll 2002
   98. ^ "Sumo: East and West." PBS. URL besoek op 2007-03-10.
   99. ^ "Culture and Daily Life." Embassy of Japan in the UK. URL besoek
       op 2007-03-27.
   100. ^ Nagata, Yoichi and Holway, John B. (1995). “Japanese Baseball”,
       Pete Palmer: Total Baseball, fourth edition, New York: Viking
       Press, 547.
   101. ^ "Soccer as a Popular Sport: Putting Down Roots in Japan." (PDF)
       The Japan Forum. URL besoek op 2007-04-01.
   102. ^ Fred Varcoe. "Japanese Golf Gets Friendly." Metropolis. URL
       besoek op 2007-04-01.
   103. ^ Len Clarke. "Japanese Omnibus: Sports." Metropolis. URL besoek
       op 2007-04-01.

                                 Lande in Asië

    Afghanistan - Armenië - Azerbeidjan - Bahrein - Bangladesj - Bhutan -
   Brunei - Ciprus - Filippyne - Georgië - Indië - Indonesië - Irak - Iran
   - Israël - Japan - Jemen - Jordanië - Kambodja - Kasakstan - Kirgisië -
    Koeweit - Laos - Libanon - Maldive - Maleisië - Mongolië - Mianmar -
    Nepal - Noord-Korea - Oesbekistan - Oman - Oos-Timor - Pakistan - Qatar
    - Rusland - Saoedi-Arabië - Singapoer - Republiek van Sjina (Taiwan) -
      Sjina - Sri Lanka - Sirië - Suid-Korea - Tadjikistan - Thailand -
         Turkye - Turkmenistan - Verenigde Arabiese Emirate - Viëtnam


   Hierdie artikel is gekies as 'n voorbladartikel. Klik gerus hier vir
   meer inligting.
   Kategorie: Japan

