Libië


   CAPTION: Libië
   الجماهيرية العربية الليبية الشعبية الإشتراكية
   al-Jamāhīrīyah al-‘Arabīya al-Lībīyah ash-Sha‘bīyah al-Ishtirākīyah


        Wapen van Libië
   Vlag Wapen
   Volkslied: Allahu Akbar "God is die grootste"
   Ligging van Libië
   Hoofstad                  Tripoli
                             32°54′N 13°11′E
   Grootste stad             Tripoli
   Amptelike tale            Arabies
   Regering
   •Absolute Leier en
   Leidsman van die Revolusie
   • Staatshoof
   • Eerste Minister
                             Dzjoemhoerija ("Staat van die massas")
                             Moeammar al-Ghaddafi
                             (de facto leier)
                             • Zentani Muhammad az-Zentani
                             • Shukri Ghanem
   Onafhanklikheid
   van Italië
   van Frankryk / VK
   (onder VN-voogdy)
                             10 Februarie 1947
                             24 Desember 1951
   Oppervlakte
    - Totaal

    - Water (%)
                             1 E12 1&nbsp 759,540 km^2  (17de)
                             679 359 myl^2
                             Gering
   Bevolking
    - VN skatting
    - 2006 sensus
    - Digtheid
                             6 036 914 (105de)
                             5 670 688^1
                             3,2 / km^2 (218de)
                             8,4 / myl^2
   BBP (KKP)
    - Totaal
    - Per capita             2006 skatting

                             VSA$74,97 biljoen (67ste)
                             $12 700 (58ste)
   MOI (2005)                0.818 (56ste) — hoog
   Geldeenheid               Dinar (LYD)
   Tydsone
    - Somertyd               OET (UTC+2)
                             nie toegepas nie (UTC+2)
   Internet-TLD              .ly
   Skakelkode                +218
   Sluit 350 000 buitelanders in^[1]

   Libië, amptelik die Groot Libies-Arabiese Sosialistiese
   Volks-Dzjoemhoerija, is 'n land in Noord-Afrika. Libië is geleë tussen
   Egipte in die ooste, Soedan in die suid-ooste, Tsjaad en Niger in die
   suide en Algerië en Tunisië in die weste. Met 'n oppervlakte van 1,8
   miljoen km² (waarvan 90% woestyn is) is Libië die vierde grootste land
   in Afrika en die 17de grootste land in die wêreld.^[2] Libië se
   hoofstad, Tripoli, is die tuiste van 1,7 miljoen van die land se totale
   bevolking van 5,7 miljoen mense. Die drie tradisionele dele van die
   land is Tripolitanië, die Fezzan en Sirenaïka.

   Die naam "Libië" is 'n inheemse naam en verskyn ook in antieke
   Egiptiese tekste as , (R'bw of Liboe), waar daar verwys word na een van
   die Berberstamme wat wes van die Nyl woon. Die Griekse naam vir die
   stamlede was Libyes en die land se naam het Λιβύη, getranslitereer as
   "Libuee", geword. In antieke Griekeland het die term 'n breër betekenis
   gehad wat die hele Noord-Afrika wes van Egipte ingesluit het.

   Libië het die derde hoogste BBP (koopkragpariteit) per capita in Afrika
   (die Seychelle-eilande is tweede en Suid-Afrika eerste). Dié posisie is
   grootliks te danke aan die land se groot petroleumreserwes en lae
   bevolking.^[3]^[4]

   Die land is onder leiding van Kolonel Moeammar al-Ghaddafi, wie se
   buitelandse beleid hom dikwels in konflik met die Weste en regerings
   van ander Afrika-lande gebring het. Libië het egter in 2003 enige
   ambisies vir kernwapens laat vaar en buitelandse betrekkinge is tans
   minder netelig.^[5]

   Libië se vlag is die enigste nasionale vlag wat slegs uit een kleur
   bestaan, met geen ontwerp, ampstekens of ander detail nie.

   Inhoud

        * 1 Geskiedenis
             + 1.1 Vroeë geskiedenis
             + 1.2 Moderne geskiedenis
        * 2 Politiek
             + 2.1 Buitelandse verhoudings
                  o 2.1.1 Die Koninkryk van Libië
                  o 2.1.2 Die Ghaddafi-bewind
                  o 2.1.3 Politieke geskille met die VSA
                  o 2.1.4 Militêre botsings en terreuraanvalle
                  o 2.1.5 Dramatiese beleidsveranderinge en opheffing van
                    Westerse sanksies
                  o 2.1.6 HIV-proefnemings (1999–2007)
             + 2.2 Menseregte
        * 3 Klimaat
        * 4 Geografie
             + 4.1 Libiese woestyn
        * 5 Ekonomie
        * 6 Demografie
             + 6.1 Onderwys
             + 6.2 Geloof
        * 7 Kultuur
        * 8 Internasionale rangordes
        * 9 Bronnelys en verwysings
        * 10 Eksterne skakels

[wysig] Geskiedenis

[wysig] Vroeë geskiedenis

   'n Kaart gebaseer op navorsing deur die Griekse filosoof, Strabo (63/64
   v.C. – 24 n.C.), wat wys hoe groot die gebied wat as "Libië" bekend
   gestaan het, op 'n tyd was.
   'n Kaart gebaseer op navorsing deur die Griekse filosoof, Strabo (63/64
   v.C. – 24 n.C.), wat wys hoe groot die gebied wat as "Libië" bekend
   gestaan het, op 'n tyd was.

   Argeologiese bewyse dui aan dat die Libiese kusgebiede so vroeg as die
   8ste millennium v.C. deur Neolitiese mense bewoon is. Dié mense was
   bekwaam in die tem van vee en die verbouing van gewasse.^[6] Die area
   wat vandag as "Libië" bekend staan, is later deur 'n reeks bevolkings
   beset: die Fenisiërs, Kartagers, Grieke, Romeine, Vandale en Bisantyne
   het almal op 'n tyd oor dié gebied (of dele daarvan) geheers. Alhoewel
   die Grieke en Romeine ruïnes gelaat het by Sirene (ook bekend as
   Kurene), Leptis Magna en Sabratha, het min ander bewyse van hierdie
   antieke kulture oorleef.

   Die Fenisiërs was die eerste om handelsposte in Libië te stig, toe die
   handelaars van Tirus (die hedendaagse Libanon) kommersiële bande met
   die Berberstamme geknoop het en verdrae met hulle gesluit het om
   samewerking in die uitbuiting van grondstowwe te verseker.^[7]^[8] Teen
   die 5de eeu v.C. het Kartago, die grootste Fenisiese kolonie, sy
   heerskappy oor groot dele van Noord-Afrika uitgebrei en 'n
   onderskeidelike bevolking, bekend as Punies, het ontstaan. Puniese
   vestings aan die Libiese kus het Oea (vandag Tripoli), Libdah (Leptis
   Magna) en Sabratha ingesluit. Hierdie vestings was almal in 'n gebied
   wat later sou bekendstaan as Tripolis of "Drie stede". Libië se huidige
   hoofstad, Tripoli, se naam is hiervan afgelei.

   Die Grieke het Oos-Libië verower toe (volgens oorlewering) die orakel
   by Delfi emigrante van die oorbevolkte eiland Thera beveel het om 'n
   nuwe tuiste in Noord-Afrika te soek. In 631 v.C. het hulle die stad
   Sirene gevestig.^[9] Binne die volgende 200 jaar is nog vier belangrike
   Griekse stede in die area gestig: Barka (die huidige El Mardzi);
   Euhesperides (later Berenike, hedendaagse Benghazi); Taucheira (later
   Arsinoe, tans Tokra) en Apollonië (Susah), die hawe van Sirene. Saam
   met Sirene was die stede bekend as die Pentapolis ("vyf stede").
   Ruïnes van die teater in die Romeinse stad, Sabratha, wes van Tripoli.
   Ruïnes van die teater in die Romeinse stad, Sabratha, wes van Tripoli.

   Die Romeine het beide streke van Libië verenig en vir meer as 400 jaar
   daarna was Tripolitanië en Sirenaïka welvarende Romeinse
   provinsies.^[10] Handelaars en vakmanne uit baie dele van die Romeinse
   wêreld het hulle Noord-Afrika gevestig, maar die karakter van die stede
   in Tripolitanië het hoofsaaklik Punies gebly en in Sirenaïka, Grieks.

   Die Arabiere het Libië in die 7de eeu n.C. verower. In die
   daaropvolgende eeue het baie van die inheemse volke Islam as hul geloof
   aangeneem, sowel as die Arabiese taal en kultuur. Die Ottomaanse Turke
   het die land in die middel van die 16de eeu verower en die drie state
   waaruit Libië toe bestaan het (Tripolitanië, Sirenaïka en Fezzan), het
   deel van die Ottomaanse ryk gebly, met die uitsondering van die
   Karamanli-dinastie wat feitelik selfregerend was. Die Karamanli's het
   van 1711 tot 1835 hoofsaaklik in Tripolitanië regeer, maar het ook teen
   die middel van die 18de eeu invloed in Sirenaïka en Fezzan gehad. Die
   hervereniging van die land was egter te danke aan 'n inval en besetting
   deur Italië. Tydens die Turks-Italiaanse Oorlog (1911-1912) het Italië
   die drie streke tegelykertyd in drie Italiaanse kolonies verander.^[11]

[wysig] Moderne geskiedenis

   Moeammar al-Ghaddafi, die de facto leier van Libië, hier in 2003
   afgeneem.
   Moeammar al-Ghaddafi, die de facto leier van Libië, hier in 2003
   afgeneem.

   In 1934 het Italië die naam "Libia" aangeem as die amptelike naam van
   die kolonie (wat bestaan het uit die drie provinsies: Sirenaïka,
   Tripolitanië en Fezzan). Idris al Senoessi, die emir van Sirenaïka, het
   die Libiese verset teen Italië tussen die twee Wêreldoorloë gelei. Van
   1943 tot 1951 was Tripolitanië en Sirenaïka onder Britse administrasie,
   terwyl Frankryk beheer oor Fezzan gehad het. In 1944 het Idris
   teruggekeer vanuit sy bannelingskap in Kaïro, maar het hy geweier om
   permanent daar te bly tot sommige aspekte van buitelandse beheer in
   1947 afgeskaf is. Onder die voorwaardes van die 1947-vredesverdrag met
   die Geallieerdes, het Italië van enige aansprake op Libië
   afgesien.^[12] Op 21 November 1949 het die Algemene Vergadering van die
   Verenigde Nasies 'n voorstel aangeneem dat Libië vóór 1 Januarie 1952
   onafhanklik moes word. Idris het Libië in daaropvolgende
   VN-verhandelinge verteenwoordig. Op 24 Desember 1951 het Libië het sy
   onafhanklikheid as die "Verenigde Koninkryk van Libië" verklaar: 'n
   grondwetlike en erflike monargie onder leiding van Koning Idris.

   In 1959 het die ontdekking van aansienlike oliereserwes en die
   daaropvolgende inkomste van petroleumverkope een van die wêrelds se
   armste nasies daartoe in staat gestel om 'n uiters welvarende staat te
   stig. Alhoewel die olie Libië se finansies drasties verbeter het, het
   die bevolking gegrief geraak oor die toenemende konsentrasie van die
   nasie se rykdom wat in die hande van koning Idris en die nasionale
   elite was. Die misnoeë het aangehou om toe te neem met die opkoms van
   Nasserisme ('n ideologie gebaseer op die denkwyses van die voormalige
   Egiptiese president, Gamal Abdel Nasser) en Arabiese nasionalisme. Dié
   ideologieë was gewild in Noord-Afrika en die Midde-Ooste.

   Op 1 September 1969 het 'n klein groepie militêre offisiere, onder
   leiding van 'n 27-jaar oue weermagoffisier, Moeammar al-Ghaddafi,
   koning Idris se regering tydens 'n staatsgreep omvergewerp. Tydens die
   staatsgreep was Idris in Turkye vir mediese behandeling. Sy nefie,
   kroonprins Hasan as-Senoessi, het Koning van Libië geword. Dit was
   duidelik dat die revolusionêre offisiere hom nie bó die staatsdienaars
   as koning wou aanstel nie en Hasan het gou agtergekom dat hy aansienlik
   minder mag as die nuwe koning gehad het as toe hy 'n prins was. Teen
   die einde van daardie selfde dag (1 September) was Hasan amptelik deur
   die offisiere onttroon en onder huisarres geplaas. Die offisiere het
   die monargie afgeskaf en die nuwe Libies Arabiese Republiek
   aangekondig. Daar word tot vandag toe nog na Ghaddafi verwys as
   "Broederleier en leidsman van die revolusie", beide in
   regeringsverklarings en die amptelike pers.^[13]

[wysig] Politiek

   'n Muurbehangsel in 'n hotel Misratah wat Kolonel Ghaddafi uitbeeld.
   'n Muurbehangsel in 'n hotel Misratah wat Kolonel Ghaddafi uitbeeld.

   Daar is twee vertakkings in Libië se regering. Die "revolusionêre
   sektor" bestaan uit Revolusionêre Leier Ghaddafi, die Revolusionêre
   Komitees en die oorblywende lede van die 12-persoon Revolusionêre
   Kommandoraad (RKR), wat in 1969 gestig is.^[14] Die geskiedkundige
   revolusionêre leierskap word nie verkies nie en kan nie van hul amp
   ontneem word deur 'n verkiesing nie: hulle is aan bewind op grond van
   hulle deelname in die revolusie.

   Die wetgewende tak van die regering bestaan uit Plaaslike
   Volkskongresse in elk van die 1500 stadswyke, 32 Sha'biyat
   Volkskongresse vir die verskillende streke en die Nasionale Algemene
   Volkskongres van Libië. Hierdie wetgewende liggame word verteenwoordig
   deur ooreenstemmende uitvoerende liggame: Plaaslike Volkskomitees,
   Sha'biyat Volkskomitees en die Nasionale Algemene Volkskomitee of
   -kabinet.

   Elke vier jaar verkies die lede van die Plaaslike Volkskongresse hulle
   eie leiers en sekretarisse vir die Volkskomitees, somtyds na afloop van
   debattering en 'n beslissende verkiesing. Die leierskap van die
   Plaaslike Volkskongres verteenwoordig die plaaslike kongres by die
   Volkskongres op die volgende vlak. Die lede van die Nasionale Algemene
   Volkskongres verkies die lede van die Nasionale Algemene Volkskomitee
   (die Kabinet) tydens hulle jaarlikse vergadering.

   Die regering beheer beide staatsbeheerde en semi-selfbesturende media.
   In 1977 het Ghaddafi verklaar: "Die pers is 'n wyse waardeur die
   gemeenskap hulself kan uitdruk: dit is nie 'n wyse van uitdrukking vir
   private individue of regspersoonlike liggame nie".^[15]

   Politieke partye is deur die 1972 Verbodsbepaling op Partypolitiek Akte
   Nommer 71 verban.^[16] Volgens die Verenigingsakte van 1971 word die
   stigting van nie-regeringsorganisasies wel toegestaan. Omdat daar van
   hulle vereis word om aan die doele van die revolusie te voldoen, is die
   getalle kleiner as dié in buurlande. Daar is geen vakbonde nie,^[17]
   maar verskeie professionele verenigings is by die staatstruktuur
   geïntegreer as 'n derde pilaar, saam met die Volkskongresse en
   -komitees. Hierdie verenigings het nie die reg om te staak nie.
   Professionele verenigings stuur afgevaardigdes na die Algemene
   Volkskongres, waar hulle 'n verteenwoordigende mandaat het.

[wysig] Buitelandse verhoudings

[wysig] Die Koninkryk van Libië

   Minister van Buitelandse Sake, Abdoerahman Sjalgam, met die Amerikaanse
   Minister van Buitelandse Sake, Condoleezza Rice. Libië is gretig om
   weereens by die internasionale gemeenskap aan te sluit.
   Minister van Buitelandse Sake, Abdoerahman Sjalgam, met die Amerikaanse
   Minister van Buitelandse Sake, Condoleezza Rice. Libië is gretig om
   weereens by die internasionale gemeenskap aan te sluit.

   Libië se buitelandse verhoudings het baie wisselinge ondergaan sedert
   die staat op Oukersaand 1951 geproklameer is. As 'n koninkryk het Libië
   'n definitiewe pro-Westerse standpunt ingeneem, alhoewel dit tot die
   konserwatiewe, tradisionele blok in die Arabiese Liga gereken was. Die
   land het dan ook in 1953 'n amptelike lid van hierdie liga geword.^[18]
   Die regering was 'n getroue geallieerde van Brittanje en die Verenigde
   State: beide lande het die reg tot 'n militêre basis in Libië behou.
   Libië het ook nou bande met Frankryk, Italië en Griekeland gesmee en
   het 'n volle diplomatiese verhouding met die Sowjetunie in 1955 gestig.

   Alhoewel die regering Arabiese sake ondersteun, waaronder ook die
   Marokkaanse en Algeriese onafhanklikheidsbewegings, het dit 'n baie
   klein aktiewe rol gehad in die Arabies-Israeliese konflik en die
   stormagtige inter-Arabiese politiek van die 1950's en die vroeë 1960's.
   Die Koninkryk was gekenmerk deur sy noue bande met die Weste, alhoewel
   dit self 'n hoofsaaklik konserwatiewe beleid tuis gevolg het.^[19]

[wysig] Die Ghaddafi-bewind

   Ná die 1969-staatsgreep het Ghaddafi vinnig buitelandse bates
   genasionaliseer, buitelandse troepe uitgesit en buitelandse biblioteke
   en kultuursentra gesluit. Op daardie stadium was Libië die vierde
   grootste olieprodusent in die nie-kommunistiese wêreld, slegs oortref
   deur Saoedi-Arabië, Iran, en Venezuela. Die Ghaddafi-regering het
   spoedig Libië se oliemaatskappye genasionaliseer, algehele beheer oor
   sommige sake geneem en ander gedwing om meerderheidsbeheer aan die
   regering oor te gee. Ghadaffi het mettertyd alle Westerse oliewerkers
   uit die land gesit en die Libiese olieproduksie het gevolglik dramaties
   gedaal. As gevolg van die nasionalisering van sy olie maatskappye en
   die VSA-geleide sanksies (veral in 1992 deur die Verenigde Nasies) was
   Libiese produksie teen 2005 steeds meer as 50% minder as teen die piek
   in 1970.^[20] Ghaddafi het ook 'n sleutelrol gespeel in die bevordering
   van olie-embargo's as 'n politiese wapen teen die Weste. Hy het gehoop
   dat 'n embargo en 'n toename in die prys van olie in 1973 die Weste
   (veral die Verenigde State) sou oorreed om op te hou om steun aan
   Israel te verleen. Ghaddafi het beide Oosterse (Sowjetse) kommunisme én
   Westerse (Amerikaanse) kapitalisme verwerp en beweer dat hy 'n
   middelweg vir sy regering beplan.^[21] Ten spyte hiervan het hy meestal
   Sowjetse ondersteuning ontvang tot die ineenstorting van die Sowjetunie
   in 1991.

   Ghaddafi se middelwegse beleid staan bekend as die Derde Internasionale
   Teorie en, alhoewel dit hoofsaaklik in die Islam gegrond is, bevat dit
   wel leerstellings van beide kapitalisme en kommunisme. Behalwe vir
   Islamitiese elemente, bevat die beleid ook 'n aantal pragmatiese
   elemente wat gerig is op die bestryding van armoede en onkunde.

[wysig] Politieke geskille met die VSA

   Verhoudings tussen Libië en Amerika het versleg toe Libiese skares op 2
   Desember 1979 die Amerikaanse ambasade in Tripoli geplunder het.
   Ghaddafi het na die voorval verwys as 'n "spontane betoging" en enige
   betrokkenheid ontken. Daar word egter vermoed dat hy die aanval beveel
   het om simpatie te toon aan Ruhollah Khomeini, die leier van die
   Iraanse Revolusie van 1979 en die daaropvolgende nuwe Iraanse regering.
   In Mei 1980 het die VSA alle diplomate uit die land onttrek, maar hulle
   het nie diplomatieke betrekkinge met Libië opgeskort nie.

   In 1980 het die Libiese regering Jimmy Carter se broer, Billy Carter,
   $220 000 betaal om steun te werf vir beter diplomatieke betrekkinge
   tussen die VSA en Libië.

   Op 6 Mei 1981, vier en 'n half maande nadat Ronald Reagan president van
   die VSA geword het, het die Amerikaanse regering die Libiese regering
   daarvan beskuldig dat dit internasionale terrorisme ondersteun. Alle
   Libiese diplomate is uit die VSA gesit en die VSA het amptelik alle
   diplomatieke bande tussen die twee lande opgeskort. Op dieselfde dag
   het die VSA die Libiese "Volksburo" (die Libiese ambasade) in
   Washington, D.C. gesluit. Op 2 August 2 1981 het Amerikaanse stralers
   twee aanvallende Libiese oorlogsvliegtuie tydens VSA vlootoeffeninge in
   die Golf van Sirte afgeskiet. Libië beskou dié gebied as Libiese
   waters, maar die VSA ontken hierdie aanspraak.

   Die Reagan-administrasie het Libië as 'n onaanvaarbare speler op die
   internasionale verhoog gesien as gevolg van die land se ondersteuning
   van Palestynse gewapende groepe, ondersteuning van die revolusionêre
   Iran in die land se 1980-1988 oorlog teen Saddam Hussein se Irak, en
   ondersteuning aan guerrilla bewegings in verskillende dele van die
   wêreld, waarvan baie separatiste groepe is, soos die Ierse
   Republikeinse Leër (IRL), die Euskadi Ta Askatasuna (ETA) en die
   Palestynse Bevrydingsorganisasie (PBO).

   In Maart 1982 het die VSA 'n verbod verklaar op die invoer van Libiese
   petroleum en die uitvoer van Amerikaanse nywerheidstegnologie-items
   (meeste waarvan vir olie gebruik is) na Libië; Europa het nie dieselfde
   paadjie gevolg nie.

   Verhoudinge tussen die Verenigde Koninkryk en Libië het gespanne geraak
   ná die 1984 Libiese Ambasade-beleg, toe skote op 'n skare betogers
   gevuur is waarin 'n polisievrou omgekom het.

[wysig] Militêre botsings en terreuraanvalle

   'n 48ste Taktiese Vegtervleul F-111F-vliegtuig styf op om deel te neem
   aan die lugaanvalle op Libië.
   'n 48ste Taktiese Vegtervleul F-111F-vliegtuig styf op om deel te neem
   aan die lugaanvalle op Libië.

   Tydens botsings oor toegang tot die Golf van Sirte, het die VSA Libiese
   patrolliebote van Januarie tot Maart 1986 aangeval. Na die aanvalle sou
   Ghaddafi na hierdie gebied as die "lyn van die dood" verwys. Later, op
   14 April 1986, beveel Ronald Reagan groot bomaanvalle teen vermeende
   terroristestellings in Tripoli en Benghazi waarin ongeveer 60 mense
   sterf.^[22] Die bomaanvalle het plaasgevind na Amerikaanse
   beskuldigings van Libiese betrokkenheid in 'n ontploffing op 5 April by
   die Wes-Berlynse La Belle-nagklub, waarin 3 mense gesterf het. Dié
   nagklub was dikwels deur Amerikaanse weermagslede besoek. Onder die
   minimum 15 sterfgevalle van die 14 April-bomaanval op Libië was
   Ghaddafi se 15 maand-oue aangenome dogter. Die aanval het egter
   oënskynlik die gewenste uitwerking gehad, aangesien Libiese aanvalle op
   Amerikaners meer subtiel geraak het, met die uitsondering van die
   Lockerbie-bomaanval. Tydens dié aanval het 270 mense uit 21 lande
   omgekom, ná 'n vliegtuig van Pan Am Vlug 103 deur 'n bom vernietig is
   en slagoffers en brokstukke in die omgewing van Lockerbie, Skotland,
   ten gronde gestort het.

   Ná die aanval stel die Verenigde Nasies in 1992 sanksies teen Libië in
   werking in. Uitgebreide diplomatieke maneuvers het in 1998 en 1999
   uiteindelik gelei tot Ghaddafi se oorhandiging van twee Libiërs vir
   verhoor van die aanval. Die destydse Suid-Afrikaanse president, Nelson
   Mandela, het gehelp om Libië te oortuig om die verdagtes uit te lewer;
   hy het dan ook die nuus eerste aan die Libiese Volkskongres
   verkondig.^[23] Twee Libiese intelligensie agente was deur die federale
   aanklaers in die VSA en Skotland beskuldig aan deelname aan die aanval.
   Ses ander Libiërs was in hul afwesigheid verhoor vir 'n ander bomaanval
   op die 1989-UTA Vlug 772. Die Veiligheidsraad van die Verenigde Nasies
   het Libië beveel om die verdagtes te oorhandig, saam te werk met die
   Pan Am Vlug 103- en UTA Vlug 772-ondersoeke, om skadevergoeding aan die
   slagoffers se families te betaal en alle steun aan terrorisme te
   beëindig. Libië se weiering om hieraan te voldoen het gelei tot die
   goedkeuring van VNVR Resolusie 748 op 31 Maart 1992, wat sanksies teen
   die staat ingestel het met die doel om Libiese samewerking teweeg te
   bring. Verdere Libiese verontagsaming van die bevele het in November
   1993 tot verdere sanksies deur die VN teen Libië gelei.^[24]

[wysig] Dramatiese beleidsveranderinge en opheffing van Westerse sanksies

   In Januarie 2001 die Pan Am 103-verhoor met een skuldigbevinding (met
   lewenslange tronkstraf) en een kwytskelding geëindig. Ghaddafi
   veroordeel die skuldigbevinding. In 2003, meer as 'n dekade na die
   sanksies ingestel is, het Libië begin om dramatiese beleidsveranderinge
   ten opsigte van die Westerse wêreld te maak, met die voorneme om
   Westers-Libiese détente (politiese ontspanning) te bevorder. Die
   Libiese regering aan kondig dat hulle hul
   massavernietigswapensprogramme sal stopsit en op 12 September 2003 het
   die Verenigde Nasies die sanksies teen Libië opgehef, nadat Libië
   ingestem het om verantwoordelikheid vir die aanval te aanvaar en 'n
   uitbetaling van $2,7 biljoen aan die families van die slagoffers van
   beide vlugte te maak.^[25] Dié besluit was deur baie Westerse nasies
   verwelkom en gesien as 'n belangrike stap vir Libië om weer by die
   internasionale gemeenskap aan te sluit.^[26] Sedert 2003 het Libië
   pogings aangewend om hulle bande met die Europese Unie en die VSA te
   normaliseer en het verwys na "Die Libië-model"; 'n slagspreuk wat
   gebruik word as voorbeeld vir wat bereik kan word deur onderhandeling,
   eerder as geweld, wanneer daar welwillendheid aan beide kante is.

   Die VSA het dan ook op 26 Februarie 2004 sy 23-jaarlange reisverbod na
   Libië opgehef. Op 21 September daardie jaar het die Amerikaners die
   oorblywende ekonomiese sanksies opgehef, asook die verbod op sommige
   van die Libyan Sanctions Regulations, 31 C.F.R. Part 550 en beperkings
   op eiendom en eiendomsbelange verwyder, wat voorheen in terme van die
   regulasies beperk is. Verder het die VSA op 15 Mei 2006 aangekondig dat
   hulle diplomatiese verhoudings met Libië ten volle sou herstel indien
   die land van hul wapenprogramme sou afsien. Die VSA se Departement van
   Buitelandse Sake het Libië ook van hul lys van staatsgeborgde
   terrorisme verwyder, ná die land 27 jaar daarop verkeer het.

   Op 16 Oktober 2007 was Libië tydens 'n verkiesing aangewys om vanaf
   Januarie 2008 vir twee jaar op die Verenigde Nasies se Veiligheidsraad
   te dien.^[27]

[wysig] HIV-proefnemings (1999–2007)

   Vyf Bulgaarse verpleegsters en 'n Palestynse dokter was daarvan
   beskuldig dat hulle 426 Libiese kinders by 'n Benghaziese
   kinderhospitaal met opset met HIV besmet het, as deel van 'n vermeende
   Westerse komplot wat die regime wou destabiliseer. Aanvanklik was daar
   23 Bulgare en verskeie Libiese gesondheidsbeamptes beskuldig, maar 'n
   ondersoek het die getal tot vyf verpleegsters, twee dokters ('n
   Bulgaarse en Palestynse dokter) en 'n aantal Libiese
   gesondheidsbeamptes verminder. In 2004 het die hof een Bulgaarse
   dokter, Dr. Zdravko Georgiev, wat slegs skuldig bevind is aan onwettige
   transaksies met buitelandse valuta, tot vier jaar tronkstraf gevonnis,
   sowel as 'n boete van 600 dinar. Aangesien hy met die tyd van sy
   vonnisoplegging reeds vir meer as vyf jaar in Libiese hegtenis was, en
   dus sy vonnis reeds meer as uitgedien het, was hy van gevangenis bevry,
   maar nie toegelaat om Libië vir die daaropvolgende drie jaar te verlaat
   nie. Die oorblywende vyf verpleegsters en die Palestynse dokter was tot
   dood veroordeel. Ná 'n herverhoor laat in 2006 was hulle weereens tot
   dood veroordeel. Die hof se metodes was deur 'n aantal menseregte
   organisasies gekritiseer en hulle uitspraak was sterk deur die
   Verenigde Nasies en Europese Unie afgekeur.^[28] Hierdie veroordeling
   was egter op 17 Julie 2007 gewysig tot lewenslange tronkstraf.^[29] Ná
   verlengde en ingewikkelde onderhandelings, met die samewerking van die
   Europese Unie, Duitsland, Frankryk en 'n aantal ander lande, was al vyf
   die verpleegsters en die dokter vrygelaat en het hulle na Bulgarye
   teruggekeer.^[30]

[wysig] Menseregte

   Volgens die Amerikaanse Departement van Buitelandse Sake se
   menseregteverslag vir 2004, het Libië se outoritêre regime steeds 'n
   swak rekord wat menseregte betref. Sommige van die talle en ernstige
   mishandelinge deur die regering sluit in slegte tronktoestande,
   willekeurige arrestasies en gevangehouding, gevangenes wat in
   afsondering aangehou word en politieke gevangenes wat vir baie jare
   sonder aanklag of verhoor aangehou word. Die regbank word deur die
   staat beheer en daar bestaan geen reg tot 'n regverdige openbare
   verhoor nie. Libiërs het nie die reg om hulle regering te verander nie.
   Vryheid van spraak, persvryheid, vryheid van vergadering,
   verenigingsreg, en godsdiensvryheid word beperk. Onafhanklike
   menseregteorganisasies word verbied. Etniese en stamgebonde minderhede
   ly onder diskriminasie en die staat hou aan om die arbeidsregte van
   buitelandse werkers te beperk.

   In 2005 het Freedom House politieke regte in Libië 'n "7" gegee, waar
   "1" die vryste en "7" die minste vry is. Burgerlike vryheid het ook 'n
   "7" ontvang en die land het is 'n vryheidsbepaling van "nie vry nie"
   toegeken.^[31]

[wysig] Klimaat

   Die topografie van Libië.
   Die topografie van Libië.

   Die land se klimaat is meestal droog met 'n woestynagtige karakter. Die
   noordelike streke geniet egter 'n matiger Mediterreense klimaat. Die
   land het twee belangrike klimaatfaktore: die Sahara-woestyn en die
   Middellandse See. In die noorde van die land, wat ook die digbevolkste
   is, is daar aansienlik meer neerslag per jaar: tussen 200 en 300 mm per
   jaar. Reën is seisoenaal en kom veral in die herfs en die lente voor.
   Ook hierdie noordelike strook ervaar droogtetye, met 'n ernstige
   droogte wat elke vyf of ses jaar voorkom. Die strook word dan self ook
   deur die ontoeganklike Sirtewoestyn in twee verdeel.

   Suid van die noordelike strook neem die neerslag drasties af, 200 mm
   per jaar en minder, soos mens verder van die kuslyn af beweeg. Die droë
   gebiede bevat baie "wadi"'s (droë rivierbeddings) wat na 'n reënval vir
   'n kort periode met water gevul is. Meeste van hierdie "wadi"'s mond in
   soutpanne uit en slegs 'n paar bereik uiteindelik die see.

   Die woestynagtige dele van die land ervaar uiters hoë temperature
   (temperature van byna 60°C is al gemeet) en die nag-en dagtemperature
   verskil aansienlik van mekaar. Soos mens na die noordelike kusstreek
   beweeg, word hierdie verskil kleiner en die gebied ervaar soms baie
   koel temperature in die winter.

   Daar kom 'n aantal natuurlike gevare in Libië voor, waaronder
   stofstorms en sandstorm. Verder is daar ook sirokko's, of die gibli. 'n
   Sirokko is 'n warm, droeë, stofbelade suidoostewind wat in die lente en
   herfs tussen een en vier dae lank waai.

[wysig] Geografie

   'n Kaart van Libië.
   'n Kaart van Libië.

   Libië strek oor 1 759 ,540 km² en is gevolglik die 17de grootste land
   in die wêreld. Die land is ietwat kleiner as Indonesië en rofweg
   dieselfde grootte as die Amerikaanse staat, Alaska. Die lande grens in
   die noorde aan die Middellandse See, Algerië en Tunisië in die weste,
   Niger in die suidweste, Tjaad en Soedan in die suide en aan Egipte in
   die ooste.^[32]^[33]

   Die land se noordwestelike kusgebied bestaan uit 'n kusvlakte van sowat
   100 km breed. Dié vlakte word breër soos mens verder die land ingaan en
   bestaan uit oases, steppes, soutpanne en strandmere. Dié gebied staan
   bekend as die Djefara en gaan oor in 'n steenreeks, die Dzjebel
   Noefoessa wat 'n hoogste punt van 960m het. Die steenreeks dui die
   oorgang na die Sahara aan.

   Die noordoostelike deel van die kusgebied (wat van die noordwestelike
   deel deur die Sirtewoestyn geskei word), het 'n baie smaller kusvlakte;
   by sommige dele strek die Dzjebel Achdar tot amper aan die kuslyn. Die
   Dzjebel Acdar is 'n kalksteengebergte met 'n hoogte van 860 m en daar
   word ook na hierdie gebergte as die "groen berg" verwys, vanweë die
   immergroen plantegroei wat daar gevind word.

   Naas die twee kusgebiede vorm die res van die land deel van die
   Sahara-woestyn. Die oostelike deel van die woestyn word die Libiese
   Woestyn genoem en strek tot in Egipte.

   Daar is 'n klein aantal oases in die woestyngebiede, waarvan die twee
   belangrikstes Ghadames en Koefra is.

[wysig] Libiese woestyn

   Bewegende sandduine in Tadrart Akakus naby Ghat.
   Bewegende sandduine in Tadrart Akakus naby Ghat.

   Die Libiese woestyn dek 'n groot deel van die ooste van die land en is
   een van die dorste plekke op aarde. In sommige plekke mag daar dekades
   verbygaan sonder enige reën en selfs in die hooglande is die reënval
   onreëlmatig: ongeveer een keer elke vyf tot tien jaar. By Oeweina, 'n
   bergreeks naby die Egiptiese en Sudanese grenslyne, was die laaste
   genoteerde reënval in September 1998.^[34] Daar is 'n groot kom, die
   Kattara-kom, aan die suide van die noordelikste eskarp, met die
   Siwa-woestyn aan die weste. Die kom word vlakker soos dit na die weste
   strek, tot by die Djagboeb- en Djaloe-oases.

   Die temperatuur in die Libiese woestyn kan ook uiterstes bereik: in
   1922 is 'n lugtemperatuur van 57,8 °C wes van Tripoli gemeet. Hierdie
   meting word oor die algemeen aanvaar as die hoogste aangetekende
   natuurlike lugtemperatuur wat ooit op die aarde waargeneem is.^[35]
   'n Woestynlandskap in Libië: 90% van die land is woestyn.
   'n Woestynlandskap in Libië: 90% van die land is woestyn.

   Daar is 'n paar onbewoonde oases wat oor die woestyn versprei is. Dié
   oases is gewoonlik verbind aan die grootste komme en water kan bereik
   word deur 'n meter (of minder) in die sand te grawe. In die weste is
   daar 'n wyd uitgespreide groep oases in onverbinde vlak oases: die
   Koefra-groep, wat bestaan uit die Koefra-, Rebiana- en
   Tazerbo-oases.^[34]. Buiten die eskarpe word die algemene platheid van
   die gebied slegs onderbreek deur 'n reeks plato's en massiewe naby die
   middelpunt van die woestyn, ongeveer waar die Egiptiese, Soedanese en
   Libiese grense ontmoet.

   Verder na die suide is die berggroepe Arkenoe, Oeweinat en Kissoe.
   Hierdie granietberge is antiek en het lank voor die omringende
   sandstene gevorm. Die bergreekse van Arkenoe en Wes-Oeweinat is
   ringvormig. Oos-Oeweinat (die hoogste punt in die Libiese woestyn) is
   'n verhoogde sandsteenplato wat grens aan die westelike graniet
   deel.^[34] Verweerde volkaniese verskynsels is oor die vlakte noord van
   Oeweinat versprei.

   Met die ontdekking van olie in die 1950's is ook 'n massiewe waterdraer
   onder 'n groot deel van die land ontdek. Die water wat daarin bevat
   word dateer van voor die vorige ystydperke en is selfs ouer as die
   Sahara-woestyn.^[36] Die land is ook die tuiste van die
   Arkenoe-kraters: dubbel impakkraters wat in die woestyn gevind kan
   word.

[wysig] Ekonomie

   Tripoli, die Libiese hoofstad, se infrastruktuur het voordeel getrek
   uit die land se oliebronne.
   Tripoli, die Libiese hoofstad, se infrastruktuur het voordeel getrek
   uit die land se oliebronne.

   Die Libiese ekonomie is grootliks afhanklik van die inkomste van die
   oliesektor, wat basies alle uitvoerinkomstes en omtrent 'n kwart van
   die land se bruto binnelandse produk (BBP) vorm. Die hoë inkomstes van
   die olienywerheid en Libië se klein bevolking beteken dat Libië een van
   die hoogste BBP's in Afrika het en het die Libiese staat toegelaat om
   'n uitgebreide en indrukwekkende standaard vir sosiale sekuriteit te
   bied, veral in die gebied van behuising en onderwys.^[37]
   Tripoli se ou middestad is 'n belangrike toeriste-attraksie.
   Tripoli se ou middestad is 'n belangrike toeriste-attraksie.

   In vergelyking met sy buurlande, geniet Libië 'n uiters lae vlak van
   beide absolute en relatiewe armoede. Libiese amptenare het in die drie
   jaar voor 2006 ekonomiese hervormings uitgevoer as deel van 'n groter
   veldtog om die land by die wêreldwye kapitalistiese ekonomie te
   herintegreer.^[38] Hierdie poging het vaart gekry ná sanksies deur die
   Verenigde Nasies in September 2003 gelig is en Libië in Desember van
   daardie selfde jaar aangekondig het dat hulle hulle planne vir die bou
   van massavernietigingswapens sal laat vaar.^[39]

   Libië is tans besig met 'n aantal markgerigte hervormings. Aanvanklike
   stappe het aansoek om lidmaatskap van die Wêreldhandelsorganisasie
   (WHO), die inkorting van toelae en aangekondigde planne vir
   privatisering ingesluit.^[40] Die bou- en vervaardigingsektors wat nie
   deel van die olienywerheid uitmaak nie vorm sowat 20% van die BBP en
   het uitgebrei van die prosessering van meestal landboukundige produkte
   om die produksie van petrochemikalieë, yster, staal en aluminium in te
   sluit. Die klimaatstoestande en skraal grond beperk die landboukundige
   opbrengs aansienlik en ongeveer 75% van Libië se voedsel word
   ingevoer.^[38] Suid-Afrika se hoofsaaklike uitvoere na Libië is dan ook
   voedselprodukte naas verwerkte goedere.^[41]

   Toegang tot water is ook 'n probleem en sowat 28% van die land se
   bevolking het in 2000 geen toegang tot veilige drinkwater gehad
   nie.^[42]

   Onder die vorige Eerste Minister, Sjokri Ghanem, en die huidige Eerste
   Minister, Bagdadi Magmoedi, is Libië besig om 'n bloeitydperk in die
   besigheidsektor te ervaar. Baie staatsbestuurde nywerhede is besig om
   geprivatiseer te word. 'n Groot aantal internasionale oliemaatskappye
   het na die land teruggekeer, ondermeer die oliereuse Shell en
   ExxonMobil.^[43] Toerisme is aan die styg en bring 'n verhoogde
   aanvraag vir hotelakkommodasie en lughawekapasiteit mee. 'n
   Multi-miljoen-dollar vernuwing van Libiese lughawens is in 2006 deur
   die staat goedgekeur om aan die aanvraag te voldoen.^[44] Tans besoek
   ongeveer 130 000 mense Libië elke jaar; die Libiese regering hoop om
   dié syfer na 10 000 000 te verhoog.^[45]Seif el-Islam Ghaddafi,
   Moeammar Ghaddafi se oudste seun, is betrokke by 'n
   omgewingsontwikkelingsprojek, die Green Mountain Sustainable
   Development Area, wat poog om toerisme na Sirene te bevorder en Griekse
   ruïnes in die omgewing te bewaar.^[46]

[wysig] Demografie

   'n Kaart wat die etniese samestelling van Libië aandui.
   'n Kaart wat die etniese samestelling van Libië aandui.

   Libië het 'n klein bevolking binne-in die land se groot terrein, met 'n
   bevolkingsdigtheid van ongeveer 3 persone per vierkante kilometer in
   die twee noordelike streke Tripolitanië en Sirenaïka, en minder as 1
   persoon per vierkante kilometer elders. Libië is dus een van die yl
   bevolkste lande (volgens area) in die wêreld.^[47] 90% van die
   bevolking woon in minder as 10% van die land se oppervlakte, meestal
   langs die kus.^[48]

   Libiese boorlinge is 'n mengsel van inheemse Berbervolke en Arabiere
   wat later in die land gearriveer het. Daar is klein Toeareg- en
   Toeboestamme wat in die suide gekonsentreer is en nomadiese of
   semi-nomadiese leefwyses lei. Die grootste deel van die buitelandse
   inwoners is van ander Afrika-lande afkomstig; beide Noord-Afrika
   (hoofsaaklik Egiptenare en Tunisiërs) en Suider-Afrika.^[49] Volgens
   die Amerikaanse Central Intelligence Agency se World Fact Book, bestaan
   97% van die bevolking uit Libiese Berbers en Arabiere; die ander 3% is
   Grieke, Maltese, Italianers, Egiptenare, Afgane, Turke, Indiërs en
   Afrikane van suid van die Sahara.^[50] Hierdie beraming neem egter net
   wettige burgers in ag, terwyl Libië ook die tuiste van 'n groot
   onwettige Afrika-bevolking van suid van die Sahara is, wat volgens
   sommige beramings meer as 'n miljoen tel.^[51]

   Die hooftaal wat in Libië gepraat word is Arabies en dit is ook die
   land se amptelike taal. Die verskeie Berber-dialekte (ook bekend as
   Tamazight) wat deur Libiese Berbers gepraat word, het geen amptelike
   status nie.^[52] Berbersprekers woon veral in die Dzjebel
   Nefoessa-streek, in die dorp Zoewarah (aan die kus), en die stad-oases
   soos Ghadames en Ghat. Italiaans en Engels word soms in die groter
   stede gepraat, alhoewel Italiaanse sprekers meesal tot die ouer
   generasies behoort.

   Familielewe is baie belangrik in Libiese families en die meerderheid
   families woon in woonstelblokke en huise, soos hulle inkomstes toelaat.
   Alhoewel die Libiese Arabiere tradisioneel nomadiese leefwyses in tente
   gevoer het, is hulle ook nou in verskeie dorpe en stede gevestig.^[53]
   Dit is hieraan te wyte dat hulle ou lewenswyses en tradisies besig is
   om te verdwyn. 'n Klein dog onbekende aantal Libiërs woon steeds in die
   woestyn soos hulle families vir eeue reeds gedoen het. Meeste van die
   bevolking het werke in die diens- en nywerheidssektors, met 'n klein
   persentasie wat in landbou bedrywig is.

[wysig] Onderwys

   Die Benghazi-kampus van die voormalige Universiteit van Libië
   (Al-Jami'a al-Libiya), Libië se eerste universiteit.
   Die Benghazi-kampus van die voormalige Universiteit van Libië
   (Al-Jami'a al-Libiya), Libië se eerste universiteit.

   Libië se bevolking sluit 1,7 miljoen studente in, waarvan 270 000 op
   tersiêre vlak studeer.^[54] Onderwys is gratis vir alle Libiese
   burgers^[55] en verpligtend tot en met sekondêre vlak. Libië het die
   hoogste geletterdheid in Noord-Afrika: meer as 82% van die bevolking
   kan lees en skryf.^[56] Ná Libië in 1951 onafhanklik geword het, is die
   land se eerste universiteit, die Universiteit van Libië, in Benghazi
   gestig.^[57] In die akademiese jaar van 1975/76 was daar 'n beraamde
   13 418 universiteitstudente. Met die ingang van 2004 het hierdie getal
   tot meer as 200 000 gegroei, met 'n addisionele 70 000 mense wat by die
   hoër tegniese en ambagtelike sektor aangesluit het.^[54] Die spoedige
   toename in die aantal studente in die hoër onderwyssektor is weerspieël
   deur 'n toename in die aantal instellings wat sulke onderwys bied.
   Sedert 1975 het die aantal universiteite gegroei van twee tot nege en,
   na hulle ingebruikneming in 1980, is daar tans 84 hoër tegniese en
   ambagtelike institute (met 12 publieke universiteite).^[54] Libië se
   hoër onderwys word deur 'n publieke begroting gefinansier. Vir die
   1998-begroting het 38,2% van die nasionale begroting uit toedelings aan
   die onderwys bestaan.^[57] Die grootste universiteite in Libië is El
   Fateh Universiteit in Tripoli en Garyounis Universiteit in Benghazi.

[wysig] Geloof

   Islam is verreweg die oorheersende geloof in Libië: 97% van die
   bevolking assosieer hulself met hierdie geloof.^[58] Die oorgrote
   meerderheid Libiese Moslems kleef die Soenni Islam-geloof aan, wat
   beide 'n spirituele gids vir individue is en 'n hoeksteen van die
   regeringsbeleid. 'n Klein minderheid (tussen 5 en 10%) is volgelinge
   van Ibadisme, veral in die Dzjebel Nefoessa en in Zoewarah.
   'n Moskee in Ghadames; ongeveer 97% van alle Libiërs is volgelinge van
   Islam.
   'n Moskee in Ghadames; ongeveer 97% van alle Libiërs is volgelinge van
   Islam.

   Vóór die 1930's was die Senoessi-beweging die primêre Islamitiese
   beweging in Libië. Die beweging was 'n godsdienstige herlewing wat by
   die woestynleefwyse aangepas is. Die beweging het geloofshuise of
   "zaiwa"'s in Tripoliatanië en Fezzan gehad, maar hulle invloed was
   sterkste in Sirenaïka. Die beweging het dié streek van onrus en anargie
   gered en die Sirenaïse stamme 'n godsdienstige gehegtheid en gevoelens
   van eendrag en doelgerigtheid gebied.^[59] Hierdie Islamitiese
   beweging, wat uiteindelik deur beide die Italiaanse inval en die latere
   Ghaddafi-regering vernietig is,^[59] was baie konserwatief en het
   ietwat verskil van die Islam wat vandag in Libië bestaan. Ghaddafi het
   verklaar dat hy 'n eerbiedige Moslem is en sy regering ondersteun
   Islamitiese instellings, asook wêreldwye bekering na Islam.^[60] 'n
   Libiese vorm van Soefisme is ook algemeen in dele van die land.^[61]

   Behalwe die oorheersende Moslem-meerderheid, is daar ook klein
   Christelike gemeenskappe wat byna geheel en al uit buitelanders
   bestaan. Daar is 'n klein Anglikaanse gemeenskap in Tripoli, wat
   bestaan uit Afrikane wat na Libië geïmmigreer het en deel vorm van die
   Egiptiese bisdom.^[62] Daar is ook 'n beraamde 40 000 Rooms-Katolieke
   in Libië wat deur twee Biskoppe gedien word: een in Tripoli (wat die
   Italiaanse gemeenskap dien) en een in Benghazi (wat die Maltesiese
   gemeenskap dien).

   Tot onlangs was Libië die tuiste van een van die oudste Joodse
   gemeenskappe in die wêreld, wat uit ten minste 300 v.C. dateer het.
   ^[63] 'n Reeks pogroms wat in Novemer 1945 begin het en byna drie jaar
   voortgeduur het, het Libië se Joodse bevolking drasties verminder.^[64]
   In 1948 was daar ongeveer 38 000 Jode oor in die land. Met Libië se
   onafhanklikheidswording in 1951, het meeste van die Joodse gemeenskap
   geëmigreer. Ná die Suezkrisis van 1956 was byna alle Jode geforseer om
   die land uit te vlug.

[wysig] Kultuur

   Asida is 'n tradisionele nagereg wat bestaan uit 'n deeg wat met
   gesmelte botter en heuning geëet word.
   Asida is 'n tradisionele nagereg wat bestaan uit 'n deeg wat met
   gesmelte botter en heuning geëet word.

   Libië se kultuur kan vergelyk word met dié van omliggende Magreb-state.
   Libiërs beskou hulleself as deel van 'n groter Arabiese gemeenskap. Die
   Libiese staat is geneig om hierdie gevoel te versterk deur Arabies as
   die enigste amptelike taal te oorweeg en die leer en selfs die gebruik
   van die Berbertale te verbied. Libiese Arabiere het 'n erfenis in die
   tradisies van die nomadiese Bedoeïene en assosieer hulself met 'n
   spesifieke Bedoeïenestam.

   Libië besit nie baie teaters of kunsgalerye nie, alhoewel daar in die
   laaste paar jaar 'n herlewing in die kunswêreld was en privaatgalerye
   nou gewild word.^[65] Vir 'n lang tydperk was daar ook geen publieke
   teaters gewees nie en slegs 'n klein aantal bioskope wat buitelandse
   rolprente vertoon het. Tradisionele volkskultuur is volop en
   geselskappe verskaf musiek en dansopvoerings by gereelde feeste, beide
   in Libië en oorsee. Die musiek en dansgewoontes van die Toearegs is
   gewild in Ghadames en in die suide.
   Die kuslyn van Benghazi, Libië se tweede grootste stad. Libië se
   ongerepte strande is 'n gewilde bymekaarkomplek.
   Die kuslyn van Benghazi, Libië se tweede grootste stad. Libië se
   ongerepte strande is 'n gewilde bymekaarkomplek.

   Libiese televisieprogramme is meestal in Arabies, maar saans is daar 'n
   halfuurlange nuusuitsending in Engels en in Frans. Die regering het
   streng beheer oor alle uitlaatkleppe van die media. 'n Analise deur die
   Committee to Protect Journalists het gevind dat Libië se media die
   nouste beheer word van alle lande in die Arabiese wêreld.^[15] Om dit
   te bekamp, beplan die regering om private media in te bring, 'n
   inisiatief wat bedoel is om die land se media meer erkenning te
   gee.^[66]

   Baie Libiërs besoek die land se strande. Libië se goed bewaarde
   argeologiese vindplekke (soos Leptis Magna) is ook gewild en word
   beskou as die bes bewaarde Romeinse argeologiese vindplekke in die
   wêreld.^[67]

   Die nasie se hoofstad, Tripoli, spog met baie goeie museums en argiewe,
   onder andere die Regeringsbiblioteek, die Etnografiese Museum, die
   Argeologiese Museum, die Nasionale Argiewe, die Epigrafiese Museum en
   die Islamitiese Museum. Die Dzjoemhoerija-museum, wat in oorleg met
   Unesco gebou is, is moontlik die land se bekendste museum.^[68]

[wysig] Internasionale rangordes

   Instansie Opname Rangorde
   Heritage Foundation/The Wall Street Journal Indeks van ekonomiese
   vryheid, 2007 155ste uit 157
   The Economist Wêreldwye indeks van lewenskwaliteit, 2005 70ste uit 111
   Energy Information Administration Grootste oliereserwes volgens land,
   2006 9de uit 20
   Verslaggewers Sonder Grense Indeks van persvryheid, 2005 162ste uit 167
   Transparency International Korrupsiewaarnemingsindeks, 2007 131ste uit
   180
   Ontwikkelingsprogram van die Verenigde Nasies Menslike
   Ontwikkelingsindeks, 2005 58ste uit 177

[wysig] Bronnelys en verwysings

          Hierdie artikel is gedeeltelik vertaal vanaf die Engelse
          Wikipedia-artikel, "Libya"

     * Wright, Muhannad B. Nations of the Modern World: Libya, Ernest Benn
       Ltd, 1969
     * Wêreldspektrum: Libië
     * Libya by die CIA se World Fact Book
     * Libya by die US Department of State's Background Notes
     * Libya, Anthony Ham, Lonely Planet Publications, 2002, ISBN
       0-86442-699-2
     * Libya Handbook, Jamez Azema, Footprint Handbooks, 2001, ISBN
       1-900949-77-6
     * Harris, David A. (2001). In the Trenches: Selected Speeches and
       Writings of an American Jewish Activist, 1979–1999. KTAV Publishing
       House, Inc. ISBN 0-88125-693-5

    1. ^ Libiese 2006-sensus, verkry op 15 September 2006]]; [1]
    2. ^ U.N. Demographic Yearbook, (2003). "Demographic Yearbook (3)
       Pop., Rate of Pop. Increase, Surface Area & Density", United
       Nations Statistics Division. Verkry op 15 Julie 2006.
    3. ^ Annual Statistical Bulletin, (2004), "World proven crude oil
       reserves by country, 1980–2004", O.P.E.C.. Verkry op 20 Julie 2006.
    4. ^ World Economic Outlook Database, (April, 2006), "Report for
       Selected Countries and Subjects", International Monetary Fund.
       Verkry op 15 Julie 2006.
    5. ^ Andrea Koppel: ElBaradei: Libya nuclear program dismantled.
       2003-12-29. CNN. Verkry op 10 Oktober 2007.
    6. ^ Federal Research Division of the Library of Congress, (1987).
       "Early History of Libya", U.S. Library of Congress. Verkry op 11
       Julie 2006.
    7. ^ Herodotus, (c.430 BC), "'The Histories', Book IV.42–43" Fordham
       University, New York. Besoek op 18 Julie 2006.
    8. ^ Federal Research Division of the Library of Congress, (1987),
       "Tripolitania and the Phoenicians", U.S. Library of Congress.
       Besoek op 11 Julie 2006.
    9. ^ Federal Research Division of the Library of Congress, (1987),
       "Cyrenaica and the Greeks", U.S. Library of Congress. Besoek op 11
       Julie 2006.
   10. ^ Heuser, Stephen, 24 Julie 2005: "When Romans lived in Libya", The
       Boston Globe. Verkry op 18 Julie 2006.
   11. ^ Country Profiles, (16 Mei 2006), "Timeline: Libya, a chronology
       of key events" BBC News. Besoek op 18 Julie 2006.
   12. ^ Hagos, Tecola W., ( (20 November 2004), "Treaty Of Peace With
       Italy (1947), Evaluation And Conclusion", Ethiopia Tecola Hagos.
       Verkry op 18 Julie 2006.
   13. ^ US Department of State's Background Notes, (November 2005) "Libya
       - History", U.S. Dept. of State. Verkry op 14 Julie 2006.
   14. ^ Federal Research Division of the Library of Congress, (1987),
       "Government and Politics of Libya", U.S. Library of Congress.
       Verkry op 14 Julie 2006.
   15. ^ ^15,0 ^15,1 Commitee to Protect Journalists: Special Report 2006
       (2 Mei 2006). "North Korea Tops CPJ list of '10 Most Censored
       Countries'". Verkry op 19 Julie 2006.
   16. ^ Case Study: Libya, (2001), "Political Culture", Educational
       Module on Chemical & Biological Weapons Nonproliferation. Verkry op
       14 Julie 2006.
   17. ^ Hodder, Kathryn, (2000), "Violations of Trade Union Rights",
       Social Watch Africa. Verkry op 14 Julie 2006.
   18. ^ Federal Research Division of the Library of Congress, (1987),
       "Independent Libya", U.S. Library of Congress. Verkry op 14 Julie
       2006.
   19. ^ Abadi, Jacob (2000), "Pragmatism and Rhetoric in Libya's Policy
       Toward Israel", The Journal of Conflict Studies: Volume XX Number 1
       Fall 2000, University of New Brunswick. Verkry op 19 Julie 2006.
   20. ^ BP's appointment with Qaddafi deur Stanley Reed. In Business
       Week: 28 Junie 2005. Laaste besoek op 10 Januarie 2005.
   21. ^ The Columbia Encyclopedia, Sixth Edition, (2001–2005), "Qaddafi,
       Muammar al-", Bartleby Books. Verkry op 19 Julie 2006
   22. ^ Boyne, Walter J., (March, 1999), "El Dorado Canyon", Air Force
       Association Journal, Vol. 82, No. 3. Verkry op 19 Julie 2006.
   23. ^ Blair thanks Mandela Lockerbie effort, deur die BBC News. Verkry
       op 12 Maart 2008.
   24. ^ (2003), "Libya", Global Policy Forum. Verkry op 19 Julie 2006.
   25. ^ Marcus, Jonathan, (May 15, 2006), "Washington's Libyan fairy
       tale", BBC News. Verkry op 15 Julie 2006.
   26. ^ U.K. Politics, (March 25, 2004), "Blair hails new Libyan
       relations", BBC news. Verkry op 15 Julie 2006
   27. ^ BBC Nuus: Libya secures UN council posting. Verkry op 17 Oktober
       2007.
   28. ^ 19 Desember 2006, "Statement by Commissioner Ferrero-Waldner on
       Libyan Court verdict on the Benghazi case".
   29. ^ BBC: [http://news.bbc.co.uk/2/hi/africa/6903336.stm Libya revokes
       HIV death sentences. 17 Julie 2007. Verkry op 10 Oktober 2007.
   30. ^ BBC: HIV medics released to Bulgaria. 24 Julie 2007. Verkry op 10
       Oktober 2007.
   31. ^ Freedom in the World 2006 (PDF) deur Freedom House. 16 Desember
       2005. Verkry op 27 Julie 2006.
   32. ^ (2005), "Demographics of Libya", Education Libya. Verkry op 29
       Junie 2006.
   33. ^ "Field Listings - Coastlines", CIA World Factbook. Verkry op 23
       Julie 2006.
   34. ^ ^34,0 ^34,1 ^34,2 Zboray, András, "Flora and Fauna of the Libyan
       Desert", Fliegel Jezerniczky Expeditions. Verkry op 14 Julie 2006.
   35. ^ Hottest Place, "El Azizia Libya, 'How Hot is Hot?'", Extreme
       Science. Verkry op 14 Julie 2006.
   36. ^ ""Fossil Water" in Libya", NASA. Verkry op 24 Maart, 2007.
   37. ^ United Nations Economic & Social Council, (February 16 1996),
       "Libyan Arab Jamahiriya Report", Office of the United Nations High
       Commissioner for Human Rights. Verkry op 14 Julie 2006.
   38. ^ ^38,0 ^38,1 The World Factbook, (2006), "Economy - Libya", CIA
       World Factbook. Verkry op 14 Julie 2006.
   39. ^ W.M.D., (2003), "Libya Special Weapons News", Global Security
       Report. Verkry op 14 Julie 2006.
   40. ^ Reuters, (July 28 2004), "Libya to start WTO membership talks",
       Trade Law Centre for Southern Africa. Verkry op 16 Julie 2006.
   41. ^ http://www.dfa.gov.za/foreign/bilateral/libya.html Amptelike
       webwerf van die Suid-Afrikaanse Departement van Buitelandse Sake:
       Libië
   42. ^ (2001), "Safe Drinking Water", WHO/UNICEF Joint Monitoring
       Programme. Verkry op 8 Oktober 2006.
   43. ^ Volume: 23, No. 27, (2006), "Shell returns to Libya with gas
       exploration pact", Oil & Gas Worldwide News. Verkry op 14 Julie
       2006.
   44. ^ Jawad, Rana, (31 Mei 2006), "Libyan aviation ready for take-off"
       BBC News. Verkry op 22 Julie 2006.
   45. ^ Richard Bangs en Ammar Mabrouk Eltaye: Libya sees thriving
       tourism industry ahead. MSNBC. Verkry op 10 Oktober 2007.
   46. ^ Elizabeth Rosenthal: A Green Resort Is Planned to Preserve Ruins
       and Coastal Waters. New York Times, 16 Oktober 2007. Verkry op 7
       Februarie 2008.
   47. ^ Earth Trends, Environmental Information, (2004), "Population:
       Population density", World Resources Institute. Verkry op 19 Julie
       2006.
   48. ^ Al-Amari, Mailud, (November 2004), "Population Dynamics and
       Fertility Trends in Libya", American Public Health Association.
       Verkry op 17 Julie 2006.
   49. ^ Libya Demographics and Geography, (2005), "Libya - Population"
       The Columbia Gazetteer of the World. Verkry op 17 Julie 2006.
   50. ^ The World Factbook, (2006), "People - Libya", CIA World Factbook.
       Verkry op 19 Julie 2006.
   51. ^ http://migration.ucdavis.edu/MN/more.php?id=2248_0_5_0 Migration
       News: Africa: Libya, Ivory Coast] by Migration Dialogue.
   52. ^ Anderson, Lisa, (2006), "'Libya', III. People, B. Religion &
       Language", MSN Encarta. Verkry op 17 Julie 2006.
   53. ^ Al-Hawaat, Dr. Ali, (1994), "The Family and the work of women, A
       study in the Libyan Society" National Center for Research and
       Scientific Studies of Libya. Verkry op 19 Julie 2006.
   54. ^ ^54,0 ^54,1 ^54,2 Clark, Nick, (July 2004), "Education in Libya",
       World Education News and Reviews, Volume 17, Issue 4. Verkry op 22
       Julie 2006.
   55. ^ Federal Research Division of the Library of Congress, (1987),
       "Education of Libya", U.S. Library of Congress. Verkry op 22 Julie
       2006.
   56. ^ Die United States Department of State: Office of the Middle East
       Partnership Initiative: About Libya. (2003). Verkry op 10 Oktober
       2007.
   57. ^ ^57,0 ^57,1 El-Hawat, Ali, (2000), "Country Higher Education
       Profiles - Libya", International Network for Higher Education in
       Africa". Verkry op 22 Julie 2006.
   58. ^ Religious adherents by location, "'42,000 religious geography and
       religion statistics', Libya" Adherents.com. Verkry op 15 Julie
       2006.
   59. ^ ^59,0 ^59,1 Federal Research Division of the Library of Congress,
       (1989), "The Sanusis", U.S. Library of Congress. Verkry op 22 Julie
       2006.
   60. ^ Federal Research Division of the Library of Congress, (1989),
       "Islam in Revolutionary Libya", US Library of Congress. Verkry op
       19 Julie 2006.
   61. ^ Libya - Religion, (July 8 2006), "Sufi Movement to be involved in
       Libya" Arabic News. Verkry op 19 July 2006.
   62. ^ (2004), "International Religious Freedom Report: Libya" Jewish
       Virtual Library. Verkry op 19 Julie 2006.
   63. ^ The World Jewish Congress, "History of the Jewish Community in
       Libya", University of California at Berkeley. Verkry op 16 Julie
       2006.
   64. ^ Harris, David A. (2001), "In the Trenches: Selected Speeches and
       Writings of an American Jewish Activist", 1979–1999, bl. 149–150
   65. ^ About Libya, "Libya Today", Discover Libya Travel, Accessed July
       14 2006.
   66. ^ (January 30 2006), "Libya to allow independent media", Middle
       East Times. Verkry op 21 Julie 2006.
   67. ^ Donkin, Mike, (23 Julie 2005), "Libya's tourist treasures", BBC
       News. Verkry op 19 Julie 2006.
   68. ^ Bouchenaki, Mounir, (1989), "The Libyan Arab Jamahiriya Museum: a
       first in the Arab world", UNESCO, Museum Architecture: beyond the
       <<temple>> and ... beyond. Verkry op 19 Julie 2006.

[wysig] Eksterne skakels

     * Algemene Volkskomitee (Die Kabinet)
     * Die Volkskomitee van Buitelandse Sake
     * BBC Nuus Landsprofiel: Libya
     * CIA World Factbook - Libya
     * Dmoz.org - Libya


   Lande in Afrika

   Algerië | Angola | Benin | Botswana | Burkina Faso | Burundi |
   Comore-eilande | Demokratiese Republiek van die Kongo | Djiboeti |
   Egipte | Ekwatoriaal-Guinee | Eritrea | Ethiopië | Gaboen | Gambië |
   Ghana | Guinee | Guinee-Bissau | Ivoorkus | Kaap Verde | Kameroen |
   Kenia | Lesotho | Liberië | Libië | Madagaskar | Malawi | Mali |
   Mauritanië | Mauritius | Marokko | Mosambiek | Namibië | Niger |
   Nigerië | Republiek van die Kongo | Rwanda | São Tomé en Principe |
   Senegal | Sentraal-Afrikaanse Republiek | Seychelle | Sierra Leone |
   Soedan | Somalië | Suid-Afrika | Swaziland | Tanzanië | Togo | Tsjad |
   Tunisië | Uganda | Wes-Sahara | Zambië | Zimbabwe
    Afhanklike gebiede: Brits: Britse Indiese Oseaan Gebied - Sint Helena
                en afhanklikhede| Portugees: Madeiraeilande |

   Spaans: Kanariese-eilande - Ceuta en Melilla | Frans: Mayotte - Réunion


   Hierdie artikel is gekies as 'n voorbladartikel. Klik gerus hier vir
   meer inligting.

   Kategorie: Libië

